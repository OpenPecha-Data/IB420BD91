༄༅།།བོད་ཀྱི་ནང་བསྟན་དཔེ་ཚོགས་ལྟེ་བ།།
Tibetan Buddhist Resource Center
Text Scan Input Form - Title Page
TBRC Volume Number
TBRC Work Number (W)
4764
28836
རྟ་རྒྱུགས་ཁྲི་གསོལ།
Title
rta rgyugs khri gsol
Descriptor
Original Publication
gling sgrung gces btus;2
Place
pe cin
Publisher
mi rigs dpe skrun khang
Date
2000
-
Total Volumes
Current Volume (of Total)
Number of TBRC Introductory Pages
Number of Introductory Pages
Number of Text Pages
TBRC Scanning Information
20
808+4
scanned at m/s satluj infotech images, 63-f sujan singh park, new
delhi 110003, india for the tibetan buddhist resource center, 150
17th st., new york city, ny 10011, usa 2005



LC SURROGATE CATALOGING RECORD
Control Number: W28836
Type of Material: Book (Print, Microform, Electronic, etc.)
Main Title: Rta rgyugs khri gsol.
Published/Created: Pe cin : Mi rigs dpe skrun khang, 2000.
Edition Statement: Par gzhi 1.
Description: 5,4, 808 p.
ISBN: 7-105-04107-2
Notes: In Tibetan.
LC Classification: PL3748+



|་
།
ལོ་༩༧
ཟླ་བ
་
K
|:
1:|: :
གླང་སྒྲུང་གཅེས་བཏུས་།
71:
པད་
1: བབ་
ཤི་
བ
བློ
::
|:
//1:|:
:|:ཀྱི
1:|:
|:ཀྱི
ད།
177-
ངD་
བྱ་
1://，，，
1971:
201e
1:|: : :
དེ །
1:|
:|:
1:|:|
|
#
ས༢༤
pབའི་
»
10 11 lu
#
། །
1:|:#E
918 207
1
0
/
དང་པ :
# 1:|
།་
ཏེ
།
།
མ
།
>ལ་
-
[
།
/l
J/g
|
14
|
།
1:|
ན
།
10
/
།
།
།
།།།
1:| །
1
།
་་་་



年
一
一年一
,
中
,,
清
,



| 1:|:ཀྱི ཀྱི་ཀྱིས་ཀྱང་
།།།
:
ན 1:|:
[
།
།
།
།
གླིང་སྒྲུང་གཅེས་བཏུས།
ན་་་་་
ན་
1:|་ཡིན་
་་་་་
་དེ་གང་
་
གཙོ་སྒྲིག་པ། འཇམ་དཔལ་རྒྱ་མཚོ།
།
1:|
1:|:ཀྱི ང
|
༄༅།།རྟ་རྒྱུག་ཁྲི་གསོལ།།
1:|:ཀ-
，
ཕྱིས་
།
ན
་
སྒྲིག་པ་པོ། །
་
ང་
འཇམ་དཔལ་རྒྱ་མཚོ།
བསྟན་འཛིན་ཕུན་ཚོགས།
་་་་
་
1:|
པཎ་
་
མི་
ར་
12 ན
:
།
/
1
:
1:|:ཀྱི
ང
:
ཀ
|
ཚོ
་་་་་
མི་རིགས་དཔེ་སྐྲུན་ཁང་།
བར་
༧༢
1:|: :



།
1::
ཀྱི
་
:ཡང་
，
ངོ་
|
1:|:
1:|:
ཀྱི་སྤྱི་
གང
པར
༡
་་
ན
༨: 1:|:ནི
། ཏི
་
g ::
199
0/
1:|:
ས་
་
ཀྱི
1:|:
་་
，
:
1:|:
|
BE
|ད་
མ
1
་་་་་
|
་
21
1:|:
ཤར་རྒྱ་བྱ་ལ་ནས་གླིང་ས་གཟིགས།



1:|:ཀྱི མི
།
པ
། ༡༨ ན
ལ
།
་་་་
1 ད་
་ལ་
#
།
ས བ s/11པར
།།
1
:
//
，
་་་་་་་།
| 1
་
S
ནམ །
WWWMR
1:|
་་
ན་
བྱ
།
，，་བ་
T 1
།
་
A
7/////
།
།
ཤིན་
1:|:
* 1
1:|:
:
1:|ལ་ཏེ་
སྨན་འབྲུག་མོས་ལྷ་རྟ་རྐྱང་རྒོད་ཟིན།



ཁོ་
བདག་
1:|:
#
:
1:
|:
: , ༡་
མའིལ་
ས་ས་གཉིས་ས་
པ
སྐྱེས་ང་
ས
:
ས་
1:ཀྱི ང
བ
༡
1:
|:
:
པོ་
ལ་
་་་་་་་་་
པ
|
་
N:
1
|:
ཀ་
1
:|
ལ
:
1
|
ན
་
བ་ཀུ
ན པ
བ
པ
བ
མང་པོ་
ཡི་
།
1:
བརྗེ
མིང
:
པ་
པ་ 17 1
རྫོག ཐོས་པ་
T
པ་
ད
1:|:
ད
ར
བ ན
་་་
རྗེ་སྐུ་
ཉིན་
1:|:ཀྱི །
།
མ་
t
::
པོ་པ།
ལམ་
ཚོགས
རྟ་རྒྱུགས་པའི་གཏང་མ་ཇོ་རུར་ཐོབ།



1:|ཀ་
བ ་
།
| ག ༡
:
བ
ལ་བ
ང ་
་ ::
འི
1:|:
་
:|:1:|:
1
དེ་
་་
ཀྱི་
་
་་་
1
དག་ཆུན་ཆགས་པའི་ཧྥ་རྡོ
རིས་
བུ
12
པ་
ནི
༢༠༡༢ ༡
:
པ་
ང་
ག་
་
g
།
། ན་
།
:|:
，
ང་
ད|
པ
འི་
སr/11://ཟླ་་་
བ་མ་
/v/
1:
1:|
།
།
མ་།
་་་་
།
1:
གླིང་མོ་སྨན་རྣམས་ནས་རྟེན་འབྲེལ་ཕུལ།



)
ས
ན
1
ན
།
%
#
གླིང་གེ་སར་གསེར་གྱི་ཁྲི་ལ་གསོལ།



་་་་
ད
》3:|:ཀྱི ཀྱིའི
་
།
，
ཟླ་
་་་་
ན་་་་་
ངང་
དོ་
ཞི་
1//W
ན་ཁོ་
་
བ་མ་ས
23
ཟླ
1:|:
གླིང་སྤྱི་ལ་སྨན་པའི་ལྷ་བསང་སྒྲོན།



༄༅། །སྔོན་འགྲོའི་གཏམ།
ལོ་ངོ་སྟོང་ཕྲག་དུ་མའི་གོང་ནས་ ཁ་བའི་ལྗོངས་འདིར་འཚོ་གནས་སྐྱེ་
འཕེལ་བྱུང་བའི་རང་རེ་གངས་ཅན་པ་རྣམས་ནི་འཛམ་གླིང་གི་ཕུལ་བྱུང་མི་
རིགས་གཞན་པ་དང་འདྲ་བར་ལོ་རྒྱུས་ཤིན་ཏུ་རིང་ཞིང་རིག་གཞུང་སྤྱི་དང་བྱེ་
བྲག་ཀུན་ལ་རང་གི་ཐུན་མོང་མིན་པའི་ཁྱད་ཆོས་ཀྱིས་ རབ་ ཏུ་ ཕྱུག་པའི་མི་་
རིགས་ཁྱད་པར་ཅན་ཞིག་ཡིན་རུང་། རང་མི་རིགས་ཁོ་ནའི་བློ་གྲོས་ཀྱི་རྩལ་
ལས་བལྟམས་པའི་གླིང་སྒྲུང་བརྩམས་ཆོས་གྲངས་ལས་འདས་པ་རྣམས་སྲིད་
བསྒྱུར་གྱི་འཕེལ་གྲིབ་དུ་མའི་ནང་དགོས་པའི་དབང་གིས་ཆོས་ཀྱི་གྲུབ་མཐའ་སོ་
སོ་དང་སྦྱར་ནས་དམངས་ཁྲོད་ཀྱི་ཁྱད་ཆོས་ཏེ། བོད་རང་གི་ཐུན་མོང་མ་ཡིན་
པའི་རིག་གནས་ཀྱི་ཁྱད་ཆོས་ཅུང་ཉམས་པའི་སྒྲུང་དཔེ་ཐར་ཐོར་ཁོ་ནའི་ཚུལ་དུ་
ལུས་པ་ལས། དེ་རྣམས་བསྟར་པའི་ཕྲེང་བར་བསྒྲིགས་ནས་ཁྱོན་ཡོངས་ཀྱིས་
ཞིབ་སྡུར་དང་ལེན་གནང་མཁན་མ་བྱུང་སྟབས། སྒྲུང་དཔེ་གྲགས་ཅན་དེའི་
པོ་ཏི་གང་རུང་ཞིག་ལ་ཆ་རྒྱུས་ཡོད་མཁན་མང་ནའང་འགོ་ནས་མཇུག་བར་ཆ་
ཚང་རྟོགས་མཁན་ཉུང་བའི་ཞན་ཆ་ཀུན་གྱིས་གཟིགས་པའི་དབང་གིས་ཀྲུང་
དབྱང་ནོར་སྲིད་ནས་མཐུན་རྐྱེན་སྒྲུབ་པའི་རྨང་གཞིའི་ཐོག་ཀྲུང་གོའི་སྤྱི་ཚོགས་
ཚན་རིག་ཁང་གི་དབུ་ཁྲིད་དང་རྒྱལ་ཡོངས་སྲིད་གྲོས་ཀྱི་ཀྲུའུ་ཞི་སྐུ་གཞོན་ང་
ཕོད་ངག་དབང་འཇིགས་མེད་ལ་སོགས་བོད་ཀྱི་རིག་གཞུང་ལ་ཐུགས་ཁུར་ཆེ་
བའི་མི་དྲག་དུ་མའི་བློ་འདོན་ཁྲིད་སྟོན་འོག་གེ་སར་ཞིབ་འཇུག་ཁང་གིས་ཞིབ་
ཕྲའི་གཙོ་འགན་ཁུར་ནས་ གླིང་སྒྲུང་ལེགས་སྒྲིག་དང་ཞིབ་འཇུག་བྱེད་མཁན་



རྟ་རྒྱུག་ཁྲི་གསོལ།
རྒྱལ་ཡོངས་ཁྱོན་གྱི་མཁས་དབང་རྣམས་གདན་འདྲེན་ཞུས་ ཐོག་ཕྱར་བ་གྲུ་་
འདེགས་ཀྱིས་《གླིང་སྒྲུང་གཅེས་བཏུས་》ཞེས་པའི་གླིང་སྒྲུང་ཚད་ལྡན་ཕྱག་དཔེ་
ཁག་བཞི་བཅུ་པར་སྒྲིག་བྱས་ནས་གླིང་རྗེ་གེ་སར་རྒྱལ་པོ་མི་ཡུལ་ལ་བྱོན་པ་ནས་
སྐུ་ཞིང་ལ་མ་བྱོན་བར་གྱི་མཛད་རྗེས་རྣམས་མ་ལུས་པ་དང་འགལ་འཁྲུལ་མེད་
པར་ཀུན་ལ་སྤྱན་འབུལ་ཞུ་རྒྱུའི་མཛད་རྗེས་རླབས་པོ་ཆེ་ཡོངས་སྒྲུབ་བྱེད་རྒྱུའི་
ལས་འགན་ཡོངས་སུ་ཁུར་ནས་ངལ་བ་ལོ་ངོ་བཅུ་ལྷག་ཙམ་སྤྱད་ཁར། རྒྱལ་
ཁབ་ཕྱི་ནང་གི་མཁས་དབང་རྣམས་དང་གྲོས་སྡུར་ཡང་ཡང་བྱས་པའི་རྨང་
གཞིའི་ཐོག་དག་བཅོས་དང་སྐྱར་སྒྲིག་ཐེངས་མང་བྱས་མཐར། ད་ལྟ་གླིང་
སྒྲུང་གཅེས་བཏུས་ཕྱག་དཔེ་བཞི་བཅུའི་ནང་གི་དེབ་གཉིས་པ་སྟེ། 《རྟ་རྒྱུག་
ཁྲི་གསོལ་》ཞེས་པ་དངོས་སུ་པར་སྐྲུན་བྱེད་པའི་མཐུན་རྐྱེན་ཡོངས་སུ་འཛོམས་
པས། གསན་ན་རྣ་བར་སྙན་ལ་གཟིགས་ན་སྤྱན་སྔར་མཛེས་ཤིང་ཡིད་དབང་
རབ་ཏུ་འགུག་པར་གདོན་མི་ཟའོ། །
གླིང་སྒྲུང་གཅེས་བཏུས་དེབ་གཉིས་པ་《རྟ་རྒྱུག་ཁྲི་གསོལ་》ཞེས་པའི་
ནང་གཙོ་བོ་ལྷ་སྲས་ཇོ་རུ་ཤར་ཟི་མའི་ཡུལ་ལ་བྱོན་ནས་གླིང་གི་ཡུལ་ལ་ཟི་མའི་རྟ་
གཡང་ཕབ་པ་དག་དྲན་རྒྱུ་རྒོད་པའི་སྟག་རོང་ཨ་ཁུ་ཁྲོ་ཐུང་གིས་ཟི་མར་ཕྱིར་
སློག་པ་ལས། ཟི་གླིང་གཉིས་པོའི་དབར་གཡུལ་འགྱེད་དྲག་པོ་བྱུང་ནས་་་་
མཐར་ཟི་ མས་ གླིང་ལ་མགོ་བཏགས་ཏེ་གུས་བཀུར་བླ་ན་མེད་ པ་ཞུས་རུང་།
རེ་ཞིག་འདས་པའི་སར་གླིང་གི་ཡུལ་ལ་གངས་སྐྱོན་ཆེན་པོ་བྱུང་ནས་འདི་གའི་
མཚེར་ས་བྱང་ལ་སྤོ་དགོས་ཤར། དེའི་རིང་འདན་མས་ཚྭ་ཡི་གཏེར་ཁ་བཞེས་
པ་དང་ལྷ་སྲས་ཇོ་རུས་རྒྱ་ཡི་ཚོང་པར་བསྐུལ་ནས་གླིང་སར་ཇ་མཁར་ལ་སོགས་
གླིང་གི་ལྷ་མཁར་རྣམས་ལེགས་པར་བཞེངས་ཏེ་བྱང་གི་མཚེར་ས་ནས་ཕྱིར་ལོག་
པའི་གླིང་གི་ལྷ་སྡེ་སོ་སོར་བགོས། འབྲུག་མོ་ལ་སོགས་གླིང་གི་མོ་སྨན་རྣམས་
འདན་གྱི་ཡུལ་ལ་བཅར་ཏེ་འདན་མའི་ནས་རྫོང་གླིང་ལ་ཕབ། དེའི་རྗེས་་



སྔོན་འགྲོའི་གཏམ།
གནམ་ནེའི་བཀའ་ལུང་ཇི་བཞིན་ལྷ་སྲས་ཇོ་རུས་སྟག་རོང་དཔོན་ལ་རྟ་རྒྱུག་ཁྲི་
འདོན་མཛད་དགོས་པའི་ལུང་བསྟན་རྫུན་མ་ཕབ་པས། ཁྲོ་ཐུང་གི་བློ་ལ་ད་
རེས་ཀྱི་གཏོང་མ་རང་ལ་ཐོབ་ངེས་ཡིན་པར་བསམས་ནས་བརྡ་དང་སྟོན་མོ་རྒྱུ་
ཆེན་བཤམས། རྒྱ་ཚ་ཞ་ལུས་སྤྱི་དཔོན་གྱི་བཀའ་ལྟར་སེང་ལྕམ་འབྲུག་མོ་ལྷ་
སྲས་ཇོ་རུ་གདན་འདྲེན་པར་རྨ་སྨད་སུམ་མདོར་མངགས། ཇོ་རུས་ལྟ་བ་མཐོ་
བའི་འབྲུག་མོར་རྫུ་འཕྲུལ་གྱི་ངན་ཇུས་ལན་མང་མཛད། མ་ཡུམ་འགོག་མོས་
ལྷ་དང་དགྲ་ལྷའི་རོགས་ལ་བརྟེན་ནས་ལྷ་རྟ་རྐྱང་རྒོད་འཕེར་བ་བཟུང་སྟེ་ལྷ་
སྲས་ཇོ་རུར་ཕུལ། ཇོ་རུས་དངོས་ཡོད་དང་དངོས་མེད་ཀྱི་རྫུ་འཕྲུལ་སྣ་ཚོགས་
ལ་བརྟེན་ནས་རྟ་རྒྱུག་གི་རྒྱལ་ཁའི་གཏང་མ་རྣམས་བཞེས་ པས་མཐར་ཁོང་
གསེར་ཁྲི་རིན་པོ་ཆེར་མངའ་གསོལ། དེ་ནས་གླིང་དཀར་པོའི་བྱ་བ་ཐམས་
ཅད་ལམ་འགྲོ་ཡོང་བའི་ཆེད། གླིང་གེ་སར་རྒྱལ་པོས་གླིང་གི་གང་ཟག་ཕ་ཁུ་
མོ་སྨན་དཔའ་རྟུལ་དང་བཅས་པ་ལྷ་རི་ཁྱུང་རྩེར་བསྐོང་ནས། ལྷ་བསང་ནམ་
མཁའ་ལ་ཟུག་འདྲ་ཞིག་བཏང༌། དེའི་ཚེ་བདུད་བླ་འབྲོང་ཟངས་རྭ་དམར་པོ་
གནོད་བྱེད་དུ་འོང་བར་གེ་སར་རྒྱལ་པོས་ཐོད་མདའ་སྤྲད་ནས་ཆམ་ལ་ཕབ་པ་
ལ་སོགས་པའི་ངོ་མཚར་གཏམ་གྱི་ཕྲེང་བ་ལེགས་པར་གསལ་ལོ། །
དེབ་དེའི་ནང་དོན་གྱི་གོ་རིམ་བསྟར་པའི་ཕྲེང་བར་བསྒྲིགས་པའི་རྨང་
གཞིའམ་གཞི་འཛིན་ས་དེ་གཙོ་བོ་སྒྲུང་མཁན་གྲགས་པ་ལགས་ཀྱི་ཞལ་ལས་་
འཁྲུངས་པའི་《འཁྲུངས་གླིང་》དང་། སྡེ་དགེའི་པར་མ་ཇི་བཞིན་སི་ཁྲོན་མི་
རིགས་དཔེ་སྐྲུན་ཁང་ནས་པར་དུ་བསྐྲུན་པའི་“རྟ་རྒྱུག་ནོར་བུ་ཆ་བདུན་”དང༌།
ཀན་སུའུ་མི་རིགས་དཔེ་སྐྲུན་ཁང་ནས་པར་དུ་བསྐྲུན་པའི་《རྟ་རྒྱུག་རྒྱལ་་་་་
འཇོག» ཀན་སུའུ་མི་དམངས་དཔེ་སྐྲུན་ཁང་ནས་པར་དུ་བསྐྲུན་པའི་་་་
《འཛམ་གླིང་སྤྱི་བསང་》བཅས་བྱས་པའི་རྨང་གཞིའི་ཐོག་གྲགས་པ་ལགས་ཀྱི་
རིང་ལུགས་དང༌། གླིང་གེ་སར་རྒྱལ་པོའི་སྐུ་ཚེ་གང་པོའི་མཛད་རྗེས་ཀྱི་གོ་



རྟ་རྒྱུག་ཁྲི་གསོལ།
རིམ་ཇི་ལྟར་ཡིན་པའི་སྐོར་གྱི་ཐུན་མོང་གི་བཞེད་པ་རྣམས་ཚད་མར་འཛིན་ཁར་
ཀྲུང་གོའི་སྤྱི་ཚོགས་ཚན་རིག་ཁང་གི་མཁས་དབང་གདན་འདྲེན་གྱི་ཚོགས་་་
འདུའི་ཐོག་གྱི་ཞིབ་ཕྲའི་བླང་བྱ་ལྟར་ཟོར་ཡང་གཅེས་བཏུས་དང་བརྗོད་བྱའི་
ནང་དོན་འབྲེལ་ཆགས་ལ་སྐྱར་ཟློས་དང་ཆད་ལྷག་མེད་པ་དང་། རྗོད་བྱེད་ཀྱི་
ཚིག་སྦྱོར་དང་ཡུལ་མིང་ས་མིང་ལ་སོགས་དེབ་ཚང་མ་གཅིག་གྱུར་ཡོང་བའི་ངལ་
བ་ཆེ་ཙམ་སྤྱད་ཡོད། འདི་ལྟ་ན་ཡང་སེང་ལྕམ་འབྲུག་མོ་དང་གེ་སར་རྒྱལ་པོ་
གཉིས་དུས་ནམ་ཞིག་ལ་ ཅི་འདྲ་བྱས་ནས་གཉེན་སྒྲིག་བྱས་པའི་སྐོར་ལ་སྒྲུང་
མཁན་གྲགས་པ་ལགས་ཀྱི་《འཁྲུངས་གླིང་》དང་《རྟ་རྒྱུག་རྒྱལ་འཇོག་ཅེས་
པའི་ཕྱག་དཔེ་གཉིས་བར་གསུང་སྟངས་མི་འདྲ་བའི་ཁར། ནང་དོན་ཕུན་
སུམ་ཚོགས་མིན་མི་འདྲ་བ་མ་ཟད། སུམ་མདོར་ཇོ་རུ་གདན་འདྲེན་ཞུ་བར་
འབྲུག་མོ་བཅར་སྐབས་ཀྱི་ཞིབ་ཕྲའི་ནང་དོན་ལའང་ཁྱད་པར་ཅུང་ཆེ་བ་ཞིག་
འདུག དེ་གཉིས་ལས་གང་ཞིག་ཚད་མ་ཡིན་པ་དང་གང་ཞིག་ནོར་བ་རེད་
ཅེས་ཚིག་ཐག་གཅོད་དཀའ་རུང་ཁྱབ་པ་ཆེ་ཆུང་དང་གོང་འོག་འབྲེལ་ཆགས་
ཡོང་བའི་རྩ་དོན་ལ་གཞིགས་ནས་འདིར་གཙོ་བོ་གྲགས་པའི་གསུང་ཚུལ་་་་་་
བསྐུངས་ནས་《རྟ་རྒྱུག་རྒྱལ་འཇོག་»གི་དགོངས་པ་ལེགས་པར་བཀོད་ཅིང་།
མཇུག་བསྡུའི་མཚམས་སུ་《འཛམ་གླིང་སྤྱི་བསང་»སྦྱར་ནས་གླིང་ཡུལ་དར་
རྒྱས་དང་ཕྱོགས་བཞིའི་དགྲ་སྡེ་མནན་པའི་བཀྲ་ཤིས་སྔ་ལྟས་མངོན་པར་དུ་་
མཚོན་གང་ཐུབ་ཞུས་ཡོད། །
་གཞན་ཡང་《གླིང་སྒྲུང་གཅེས་བཏུས་》སྤྱི་ཡོངས་ཀྱི་བླང་བྱ་ལྟར་ལེའུ་
ཚང་མའི་མདུན་ངོར་ཚིགས་བཅད་ཤོ་ལོ་ཀ་རེ་སྦྱར་ནས་ལེའུ་དེའི་བརྗོད་བྱའི་
ནང་དོན་གཙོ་བོ་རྣམས་མདོ་ཙམ་བསྟན་ཐུབ་པའི་ངལ་བ་སྤྱད་ཁར། ཀློག་པ་
པོ་རྣམས་ཀྱིས་བརྩམས་ཆོས་རིང་མོ་དེའི་ནང་དོན་གང་རུང་ཞིག་ལ་གཟིགས་
བདེའི་ཆེད་《གླིང་སྒྲུང་གཅེས་བཏུས་》ཀྱི་མགོ་ནས་མཇུག་བར་གྱི་ཤོག་ངོས་



སྔོན་འགྲོའི་གཏམ།
གཡོན་པའི་དབུ་རྩེར་དེབ་ཀྱི་མཚན་དང་གཡས་པའི་དབུ་རྩེར་བདུན་ཚིག་ལས་
གྲུབ་པའི་ནང་དོན་མདོར་བསྡུས་རེ་བྲིས་ནས་གོ་ཆོད་ལ་ཀུན་གྱི་སྤྱན་སྔར་མཛེས་
པ་ཞིག་ཡོང་ཐབས་བྱས་ཤིང་ས་མིང་རི་མིང་དང་མི་མིང་རྣམས་གཅིག་འགྱུར་
བགྱིས་པའི་རྨང་གཞིའི་ཐོག་ཕལ་སྐད་དང་གྲོང་ཚིག་རྣམས་དོགས་མེད་ཀྱིས་
དོར་ནས་སུམ་རྟགས་དག་གསུམ་དང་བསྟུན་གང་ཐུབ་བྱས་ཤིང་། སྒྲུང་རང་
གི་ཐུན་མོང་མ་ཡིན་པའི་བརྗོད་སྟངས་ཏེ། དཔེར་ན། དགའ་ལེ་སྡུག་ལེ།
བརྫངས་ལེ་ལྟ་བུ་དང་། སྐྱིད་ཏོ་སྡུག་ཏོ། ཁྲིགས་སེ་ཁྲིག་ལྟ་བུ་གླིང་སྒྲུང་གི་
ཚིག་ཉམས་མི་ཤོར་བའི་ཆེད་དུ་སོར་བཞག་བྱས་ཡོད། འོན་ཀྱང་སྒྲིག་པ་པོར་
བརྩམས་ཆོས་ཆེན་པོ་འདི་ལྟ་བུ་ལེགས་པར་སྒྲིག་པའི་ཉམས་མྱོང་དེ་ཙམ་ཕུན་
སུམ་ཚོགས་པོ་མེད་པ་དང་དཔྱད་གཞིའི་ཡིག་ཆ་ལག་སོན་བྱུང་ཚད་ཉུང་དྲགས་
པའི་ དབང་ གིས་ ད་ དུང༌ སྐྱོན་ དང༌ མ་ འདང༌ བའི་ ཆ་ འབྱུང་ སྲིད་ པས་ ན།
མཁྱེན་པ་རབ་ཏུ་ཡངས་པའི་རྒྱ་ཆེའི་ཀློག་པ་པོ་ཚོས་སྐུལ་སློང་དང་དགེ་བའི་
དགོངས་འཆར་འཛད་མེད་གངྒའི་ཆུ་རྒྱུན་ཇི་བཞིན་སྩོལ་བའི་རེ་སྨོན་དང་་་་
བཅས། །
《གླིང་སྒྲུང་གཅེས་བཏུས་》ལེགས་སྒྲིག་ཚོ་ཆུང་ནས་ཟླ་ཚེས་བཟང་པོར་སྦྱར།
2000. 08. 30



དཀར་ཆག
སྔོན་འགྲོའི་གཏམ། .......
•........ བ•བབ•• (1)
ལེའུ་དང་པོ།
ཇོ་རུ་ཟི་མའི་ཡུལ་ལ་བྱོན། ། །
རྟ་གཡང་མི་གཅིག་བཅུ་གསུམ་ཕབ། །
ཁྲོ་ཐུང་ཕུང་འདྲེའི་འཕྲུལ་ཐབས་ཀྱིས། །
ཟི་མའི་རྟ་ཁྱུ་ཕྱིར་སློག་བཏང༌། །......….…...... (1）
ལེའུ་གཉིས་པ། །
རྒྱུ་ཚ་དཔོན་དང་ཁྲི་ཚ་བློན། །
རྒྱ་སྟག་འདོགས་ལ་རྒྱུན་གཞིས་བཙུགས། །
འདན་མས་ཁྲི་ཚ་མདའ་རྩེར་དྲངས། །
ནམ་མཁའ་ཐོག་བཟུང་སོག་ལ་བྲོས། ། ...... (61)
ལེའུ་གསུམ་པ། །
གཡང་སྨན་རྒྱལ་མོས་གྲོགས་སྣེ་ཁྲིད། །
སློབ་དཔོན་ལུང་བཞིན་ཇོ་རུ་ཡིས། །
རྒྱལ་ཁག་བཞི་ནས་ནོར་གཏེར་ཕབ། །
སྤྱི་དཔོན་རོང་ཚས་ནོར་བགོས་མཛད། ། ... (121)
ལེའུ་བཞི་པ།
ཇོ་རུའི་ངོ་མཚར་རྫུ་འཕྲུལ་གྱིས། །



དཀར་ཆག
གླིང་དཀར་མཚེར་ས་བྱང་ལ་སྤོས། །
འདན་མ་ཚྭ་གཏེར་ལེན་པར་སོང་། །
རྒྱ་ཡི་ཚོང་དཔོན་གླིང་ལ་བྱོན། ། ...…........ (177)
ལེའུ་ལྔ་པ།
གླིང་དཀར་སྟོད་ཀྱི་ས་ཆ་ལ། །
རྒྱ་ནག་ཚོང་པས་ཇ་མཁར་བཞེངས། །
ཇོ་རུ་མགུ་ནས་ཨར་སྟོན་བཤམས། ། ། །
རྒྱ་བོད་ཚོང་འབྲེལ་སྔར་ལས་རྒྱས། ། ...... (256）
ལེའུ་དྲུག་པ། །
ལྷ་སྲས་ཇོ་རུའི་ཐུགས་རྗེ་ལས། །
རྔོན་པ་མི་བརྒྱུད་བླ་མར་བསྒྱུར། །
འབྲུག་མོ་བྱ་རར་བྱོན་པའི་དུས། །
ཇོ་རུའི་འཕྲུལ་གྱིས་ཤི་ཚུལ་བསྟན། ། ...... (292）
ལེའུ་བདུན་པ།
ཇོ་རུས་མཁར་བགོས་མཛད་པའི་མཐར། །
གླིང་རྒོད་མོ་སྨན་འདན་ལ་བཤར། །
འབྲུག་མོས་ཐེའུ་རང་མགོ་བོ་བསྐོར། །
འདན་མའི་ནས་རྫོང་གླིང་ལ་ཕབ། ། ...... (372)
ལེའུ་བརྒྱུད་པ། ། གནམ་ནེའི་ལུང་བཞིན་ཇོ་རུ་ཡིས། །
སྟག་རོང་དཔོན་པོ་ཁྲོ་ཐུང་ལ། །
རྟ་རྒྱུག་དགོས་པའི་རྫུན་ལུང་ཕབ། །



རྟ་རྒྱུག་ཁྲི་གསོལ།
ཁྲོ་ལུས་གླིང་ལ་སྟོན་མོ་བཤམས། ། ...... (444）
ལེའུ་དགུ་པ།
སྤྱི་དཔོན་བཀའ་ལྟར་རྒྱ་ཚ་ཡིས། །
འབྲུག་མོ་ཇོ་རུ་བསུ་བར་མངགས། །
ལྷ་སྲས་ཇོ་རུས་འབྲུག་མོ་ལ། ། །
སྡིག་སྦྱོང་རྫུ་འཕྲུལ་སྣ་ཚོགས་བསྟན། །..…... (481)
ལེའུ་བཅུ་པ།
ལྷ་དང་དགྲ་ལྷའི་ཚོགས་རྣམས་ཀྱིས། །
རྐྱང་རྒོད་བཟུང་ནས་འགོག་མོར་སྤྲད། །
ལྷ་སྲས་ཇོ་རུའི་བཀའ་བཀོད་ལྟར། །།
འབྲུག་མོས་རྟ་ལ་བཤད་པ་བརྒྱབ། །...... (510)
ལེའུ་བཅུ་གཅིག་པ།
ཇོ་རུའི་ཐབས་འཕྲུལ་སྣ་ཚོགས་ཀྱིས། །
སེང་ལྕམ་བློ་ཡི་མུན་པ་སེལ། །
འབྲུག་མོས་སྒ་ཆས་ཕྱག་ཕུལ་གྱིས། །
བཀྲ་ཤིས་སྨོན་ལམ་ཡང་ཡང་བཏབ། །...... (536）
ལེའུ་བཅུ་གཉིས་པ། གླིང་དཀར་རྟ་རྒྱུག་བྱེད་པའི་སྐབས། །
འབྲུག་མོས་རྟ་བཤད་རྒྱས་པར་བརྒྱབ། །
ཇོ་རུས་སྦས་པའི་སྣང་ཚུལ་གྱིས། །
གླིང་དཀར་རྟ་རྒྱུག་གྲལ་མཐར་གཤེགས། །
•• (574)



དཀར་ཆག
ལེའུ་བཅུ་གསུམ་པ། གླིང་དཀར་སྟོད་ཀྱི་ས་ཆ་ན། །
རྟ་རྒྱུག་མདའ་འགྲན་བྱེད་པའི་སྐབས། །
ཇོ་རུས་ཐམས་ཅད་ཟིལ་མནན་གྱིས། །
རིན་ཆེན་གསེར་ཁྲིའི་སྟེང་ལ་འགྱིང་། །
བ•• •བ• བ•...• (605）
ལེའུ་བཅུ་བཞི་པ།
སེང་ཆེན་རྒྱལ་པོའི་དགོངས་པ་བཞིན། །
གླིང་དཀར་ལྷ་སྡེ་དཔུང་གི་ཚོགས། །
གནས་མཆོག་ཁྱུང་རྩེར་ལྷན་འཛོམས་ནས། །
ལྷ་ཀླུ་གཉན་ལ་སྤྱི་བསང་གསོལ། ། ...... (666)
ལེའུ་བཅོ་ལྔ་པ།
སྐྱེས་མཆོག་ནོར་བུ་དགྲ་འདུལ་གྱིས། །
བདུད་གཡག་མདའ་མོའི་ངར་ལ་དྲངས། །
གླིང་རྗེའི་བཀའ་ལྟར་སྒ་སྡེ་ཡིས། །
ཤིས་བརྗོད་མེ་ཏོག་མཁའ་ལ་གཏོར། །......（716)
བ• • (790）
མཆན་འགྲེལ།
མཇུག་བྱང་།
，(804)



ལེའུ་དང་པོ།
ཇོ་རུ་ཟི་མའི་ཡུལ་ལ་བྱོན། །
རྟ་གཡང་མི་གཅིག་བཅུ་གསུམ་ཕབ། །
ཁྲོ་ཐུང་ཕུང་འདྲེའི་འཕྲུལ་ཐབས་ཀྱིས། །
ཟི་མའི་རྟ་ཁྱུ་ཕྱིར་སློག་བཏང་། །
དེའང་ཡུམ་འགོག་བཟའ་ལྷ་མོས་ཟས་སྣ་ཕུན་སུམ་ཚོགས་པ་དྲངས་ནས་
ཇོ་རུ་སྐུ་མཚམས་ལ་བཞུགས་པའི་ནུབ་མོ་ཞིག་སྟོང་ཉིད་ཀྱི་ནམ་མཁར་འཇའ་
འོད་ཀྱི་གུར་ཕུབ། མེ་ཏོག་གི་ཆར་བབས། གཡུ་འབྲུག་གི་ངར་སྒྲ་ལན་་
གསུམ་སྒྲོག་པ་དང་མཉམ་དུ་རྔ་ཡབ་གླིང་གི་གནས་མཆོག་ནས་རྗེ་རིག་འཛིན་
པདྨ་འབྱུང་གནས་ཁོང་སྟོང་ཉིད་ཆོས་སྐུའི་འཇའ་ལམ་བརྒྱུད། སྤྲིན་དཀར་
འོ་ཞོ་སྤུངས་འདྲའི་དབུས་སུ་བྱོན་ནས་ལྷ་སྲས་ཇོ་རུར་ལུང་བསྟན་གྱི་མགུར་མ་
འདི་འདྲ་ཞིག་བཞེས་སོ། ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
གླུ་ཕ་རྒྱུད་ནམ་མཁའ་སྟོང་པའི་གླུ།
སྟོང་པའི་གླུ་ཞིག་མི་ལེན་རྒྱུ། །



རྟ་རྒྱུག་ཁྲི་གསོལ།
མཐོ་ནམ་མཁའ་མཐའ་དབུས་མེད་པའི་གླུ། །
གླུ་མ་རྒྱུད་ཆུ་བོ་གཞུང་འབྱམས་གླུ། །
འབྱམས་པའི་གླུ་ཞིག་མི་ལེན་རྒྱུ། །
ཆུ་ལ་རྒྱུན་ཆད་མེད་པའི་གླུ། ། །
རྩ་རླུང་རང་དབང་ཐོབ་པའི་གླུ། །
དེ་རིང་ཇོ་རུ་ཁྱེད་ལ་ལེན། །
ང་འདྲ་ང་ངོ་མ་ཤེས་ན། ། །
གནས་ཟངས་མདོག་དཔལ་རིའི་རྩེ་མོ་ནས། །
རྔ་ཡབ་གླིང་གི་གནས་མཆོག་ནས། །
ནང་པདྨ་འོད་ཀྱི་གཞལ་ཡས་ནས། །
སློབ་དཔོན་པདྨ་འབྱུང་གནས་ཟེར། །
མ་རིག་མུན་པ་གསལ་མི་ཡིན། ། །
མ་ཤེས་ལམ་སྟོན་བྱེད་མི་ཡིན། །
སྙན་གསོན་དང་ཞུ་རྒྱུ་ཨེ་འདྲ་གདའ། །
ཤར་གླིང་དཀར་ཡུལ་གྲུ་ཆེན་མོ་ལ། །
རྟགས་བཀྲ་ཤིས་རྟེན་འབྲེལ་བཟང་ནས་གདའ། །
སྔར་གླིང་དཀར་གདན་ས་གྲུ་བཞི་རྩོད། །
དཔོན་སྟག་རོང་དབང་ཆ་འབུམ་པས་བཟུང་། །
གླིང་མི་སྡེ་ཀུན་གྱིས་སྤྱི་བོར་བཀུར། །
སྐྱ་ལོ་2ཚང་གི་ནོར་བདག་གཅིག །
སྨན་ཆུང་འབྲུག་མོའི་སྐྲ་བདག་གཉིས། །
གླེང་མེད་འགོག་བཟའི་ཇོ་རུར་དབང་། །
རྟགས་རྟེན་འབྲེལ་དང་པོ་དེ་ནས་འགྲིགས། །



ཟི་མའི་ཡུལ་ནས་རྟ་གཡང་ཕབ།།
གླིང་མངའ་ཐང་དར་བའི་གཞི་མ་རེད། །
ལྷ་སྲས་ཇོ་རུ་རིན་པོ་ཆེ། །
སང་གི་ཚེས་ཆེན་བཅུ་དགུའི་ཉིན། །
གཟའ་སྐར་འབྱུང་འཕྲོད་བཟང་ནས་གདའ། །
མ་བཞུགས་ཟི་མའི་ཡུལ་ལ་བྱོན། །
ཟི་མ་སྟོབས་ཀྱི་རྒྱལ་པོ་ལ། །
སྲས་མོ་གཡང་སྨན་སྒྲོན་ནེ་ཡོད། །
ཡེ་ཤེས་མཁའ་འགྲོའི་སྤྲུལ་པ་རེད། །
འགྲོ་དོན་འགྲུབ་པའི་གྲོགས་སྣེ་ཡིན། །
རྟགས་རྟེན་འབྲེལ་གཉིས་པ་དེ་ནས་འགྲིགས། །
གླིང་རྟ་གཡང་འཛོམས་པའི་གཞི་མ་རེད། །
ཟི་མ་སྟོབས་ཀྱི་རྒྱལ་ས་ལ། ། །
རྟ་གཡང་མི་གཅིག་བཅུ་གསུམ་ཡོད། །
ཨ་སེར་རྟ་ལྷ་དགུ་འགྲོས་གཅིག །
སྨུག་པོ་རྟ་ལྷ་སྦུག་དགུ་གཉིས། །
རག་དཀར་རྟ་ལྷ་ཐིག་ལེ་གསུམ། །
གཡང་གི་རྟ་ལྷ་ཆེ་གསུམ་ཟེར། ། །
དེ་མིན་རག་དཀར་རྟ་བརྒྱ་ཡོད། །
རག་སེར་ཅན་གྱི་རྟ་བརྒྱ་ཡོད། །
རག་ནག་ཅན་གྱི་རྟ་བརྒྱ་ཡོད། །
བྲའུ་ཁ་སེར་རྟ་བརྒྱ་ཡོད། །་
སྨུག་པོ་མདོག་གི་རྟ་བརྒྱ་ཡོད། །
སྔོ་མོ་ཆུ་མདོག་རྟ་བརྒྱ་ཡོད། །



རྟ་རྒྱུག་ཁྲི་གསོལ།
བྱ་ནག་མདོག་གི་རྟ་བརྒྱ་ཡོད། །
སྤུ་རིས་མི་གཅིག་རྟ་བརྒྱ་ཡོད། ། །
འགྲོས་རིས་མི་གཅིག་རྟ་བརྒྱ་ཡོད། །
རྩ་རིས་མི་གཅིག་རྟ་བརྒྱ་ཡོད། །
རྟ་གཡང་མི་འདྲ་བཅུ་གསུམ་དེ། །
ཚོ་དྲུག་གླིང་ལ་ཕབ་དགོས་ཡོད། །
ཟི་ལིང་ཡུལ་གྱི་རྒྱལ་ས་ནས། །
རྟ་ཡི་རྫོང་དང་རྨོག་གི་རྫོང་། །
ཁྲབ་ཀྱི་རྫོང་དང་མདེའུའི་རྫོང་། །
གླིང་དཀར་སྟོད་ལ་ཕབ་དགོས་ཡོད། །
རྟའུ་ཡུལ་དང་མི་ཉག་ཡུལ། །
མི་ཉག་གཡུ་ལུང་མཚོ་མོ་ལ། །
གསེར་གྱི་ཕུག་པ་བཅོ་བརྒྱད་ཡོད། །
གླིང་དཀར་སྟོད་ལ་འདྲེན་དགོས་ཡོད། །
སེར་པོ་གསེར་གྱི་བདག་པོ་ལ། །
འཕྲུལ་གྱི་བཙན་རྒོད་སྤུན་གསུམ་ཡོད། །
བཙན་རྒོད་སྤུན་གསུམ་དམ་ལ་བཏགས། །
རོང་ཁ་བ་དཀར་པོའི་གནས་བདག་བྱེད། །
ཟི་མའི་རྟ་གཡང་རྒྱལ་པོ་གཅིག །
ཟི་ལིང་གཡུ་འབྲུག་རྒྱལ་པོ་གཉིས། །
བློ་གཉིས་སུ་མེད་པའི་ཤག་པོ་རེད། །
དཀར་པོ་གླིང་གི་གྲོགས་ཡ་ཡོང་། །
དཀར་པོ་སོ་དཀར་རང་འགྲིགས་ཡོང་། །



ཟི་མའི་ཡུལ་ནས་རྟ་གཡང་ཕབ།
བྱང་ཁྲི་ཤོག་མོན་བཟའ་འབུམ་སྒྲོན་ཁོང་། །
མཐོ་གོང་མ་ལྷ་ཡིས་གྲོགས་སྣེར་མངགས། །
བློ་རྩེ་གཅིག་ལྷ་སྲས་སྙིང་ཁར་བཅངས། །
ཁྱེད་ཇོ་རུའི་བཀའ་བཞིན་བདུད་ཡུལ་བྱོན། །
རྟགས་རྟེན་འབྲེལ་གསུམ་པ་དེ་ནས་འགྲིགས། །
བདུད་ཐོད་མདའ་འཕྲོད་པའི་གཞི་མ་རེད། །
གླིང་དཀར་པོའི་བསྟན་པ་དར་རྟགས་རེད། །
དེ་རིང་གཏམ་གྱི་རྡོག་ཁ་ལ། །
རྟ་གཡང་ཁྲབ་གཡང་གསེར་གཡང་གསུམ། །
གླིང་དཀར་སྟོད་ལ་འཛོམས་པས་ན། །
ལྷོ་ཕྱོགས་འཛམ་བུ་གླིང་གི་སར། །
གླིང་དཀར་སྟོབས་འབྱོར་ཆེ་ལེ་རེད། །
སྔར་མེད་བདེ་སྐྱིད་ཐོབ་ལེ་རེད། །
སྨོན་ལམ་ཅི་བཏབ་འགྲུབ་ལེ་ཡིན། །
ཕ་གུ་རུ་ང་ཡི་རྒྱབ་སྐྱོར་ཡོང་། །
གཉན་བདག་དམར་པོའི་དཔུང་རོགས་ཡོད། །
སྒྲོལ་མ་དཀར་སྔོན་ཁ་འཛིན་ཡོད། །
ལྷ་སྲས་ཐུགས་ལ་དེ་ལྟར་ཞོག །
ཅེས་གསུངས་ནས་ ནམ་ མཁར་འཇའ་ཡལ་ བ་ ལྟར་ མི་ སྣང་ བར་ གྱུར།
ལུང་བསྟན་དེས་ཇོ་རུ་རྒྱལ་པོའི་ལུས་སེམས་གཉིས་ཀར་ཉམས་སྟོབས་འཕེལ་བ་
ཞིག་བྱུང་བས་ལྷ་ཡི་ལུང་བསྟན་ལྟར་ཤར་ཟི་མའི་ཡུལ་དུ་བྱོན་དགོས་དགོངས་
ནས་ལྕང་དཀར་བེར་ཀ་འོག་ལ་ཆིབས། ལྕང་སྨུག་བེར་ཀ་རོགས་སུ་ཁྲིད་ནས་
གློག་འཁྱུགས་པ་ལྟར་ཟི་མ་གཡང་སྨན་རྒྱལ་མོའི་དྲུང་དུ་ཕྱག་ཕེབས། ཟི་མ་



རྟ་རྒྱུག་ཁྲི་གསོལ།
གཡང་སྨན་རྒྱལ་མོས་ཇ་མཆོད་དང་འོ་ཕུད་སོགས་ཕུལ་ནས་གཞན་གྱིས་མ་ཚོར་
བར་ཉིན་མཚན་གསུམ་རིང་དགའ་གཏམ་ཅི་རིགས་གླེང་ནས་བཞུགས་པར་
གདའོ། །ཉི་མ་དེ་ཡི་ཕྱི་ཉིན་ཇོ་རུས་ཟི་མ་སྟོབས་ཀྱི་རྒྱལ་པོའི་སྐུ་མཁར་གནམ་
ལྕགས་ཁྲོ་རྫོང་ལ་ལྟད་མོར་བྱོན་ནས་ས་རུབ་པ་དང་ཐུགས་རྫུ་འཕྲུལ་གྱིས་ཟི་
མའི་རྟ་ཁྲ་ཁྱུ་རུབ་དེད་ཀྱིས་ཞོགས་པ་ནམ་མ་གསལ་ཙམ་ན་འདུ་ར་སྟག་ཐང་ཁྲ་
མོའི་ཡངས་སྟེང་དུ་འབྱོར། ཕྱི་ཉིན་ཉི་མ་རྩེ་ཤར་ཐོག་སྤྱི་དཔོན་དང་ཁྲོ་ཐུང་
སེང་བློན་གསུམ་ལ་ངའི་རྟ་གཡང་འདི་རྣམས་ལ་རྩྭ་ཆག་དང་ཆུ་ཆག་མེད་པར་
བདག་པོ་བྱེད་རོགས་ཞེས་མངགས་ཆ་མཛད་ནས་ཕྱིར་ཕེབས་པར་ཉེ་བ་ན་ཕ་སྤྱི་
དཔོན་རོང་ཚ་ཁྲ་རྒན་གྱིས་བུ་ཁྱེད་ཀྱིས་རྟ་གཡང་འབོར་ཆེན་པོ་འདི་ལྟ་བུ་ཡུལ་
གང་ནས་ཕབ་པ་ཡིན་གསུངས་ནས་གླུ་འདི་འདྲ་ཞིག་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
གནས་རབ་རྫོགས་པའི་ཞིང་ཁམས་ནས། །
བདེ་ཆེན་ཆོས་སྐུའི་ཕོ་བྲང་ནས། །
བཅོམ་ལྡན་ཚེ་དཔག་མེད་མགོན་དང་། །
བཅོམ་ལྡན་རྒྱལ་བ་རིགས་ལྔ་མཁྱེན། །
མཁྱེན་གཟིགས་སྤྱི་དཔོན་ཁ་འཛིན་མཛོད། །
ས་འདི་ས་ངོ་མ་ཤེས་ན། །
འདུ་ར་སྟག་ཐང་ཁྲ་མོ་ཟེར། །
ང་འདྲ་ང་ངོ་མ་ཤེས་ན། །
རྨ་རྫ་བྱེ་མའི་ནང་རྒྱུད་ནས། །



ཟི་མའི་ཡུལ་ནས་རྟ་གཡང་ཕབ།
སྤྱི་དཔོན་རོང་ཚ་ཁྲ་རྒན་ཟེར། །
གླུ་འདི་ཀླུ་ངོ་མ་ཤེས་ན། །
མི་རྒན་དལ་བ་རིང་འཇམ་ཟེར། །
ས་ག་མ་ཡུལ་ལ་མི་ལེན་དེ། །
དེ་རིང་ལྷ་སྲས་ཁྱེད་ལ་ལེན། །
རྟ་རྟ་རིགས་མི་གཅིག་བཅུ་གསུམ་འདི། །
ཕུལ་ལེ་རེད་དམ་རྙེད་ལེ་རེད། །
ཕབ་ལེ་རེད་དམ་འཕྲོག་ལེ་རེད། ། །
ཡུལ་གང་གི་ཕྱོགས་ནས་ཕབ་ལེ་ཡིན། །
རྟ་ལ་ར་མདའ་ཡོད་དམ་མེད། །
དྲང་པོའི་གཏམ་ཞིག་གསུང་རོགས་མཛོད། །
འབྱུང་རྐྱེན་གསལ་པོར་མ་རྟོགས་ན། །
བློ་སེམས་བདེ་མོ་ཡོང་ལེ་མིན། །
ལ་ཆེན་སྲིད་པའི་མ་ཡིག་ནང་། །
ཟི་ལིང་གཡུ་འབྲུག་རྒྱལ་པོ་དང་། །
ཟི་མ་འཕྲུལ་གྱི་རྒྱལ་པོ་ལ། །
རྟ་སྤུ་རིས་མི་གཅིག་བརྒྱ་བརྒྱ་ལ། །
རྟ་གཡང་མི་འདྲ་བཅུ་གསུམ་ཟེར། །
རྒྱུ་ལ་དེ་ཚོ་ཡིན་ཟེར་ན། །
དངོས་གྲུབ་གླིང་ལ་མ་ཐོབ་གོང་། །
རང་གི་ཡུལ་དུ་ཤོར་ཉེན་ཆེ། །
མ་ཤོར་སྦས་སྐུང་ཇི་ལྟར་བྱེད། །
ཇོ་རུས་བཀའ་བཀོད་གནང་རོགས་ཞུ། །



རྟ་རྒྱུག་ཁྲི་གསོལ།
བཤད་ཆེ་ན་ཕ་བུ་འཁོན་འགྲས་ཡོང་། །
བཞག་རིང་ན་མར་དཀར་ཉི་མས་བཞུར། །
ཟེར་བའི་གཏམ་དེ་བདེན་རབས་ཡོད། །
ཨེ་རེད་ཇོ་རུས་དགོངས་པ་བཞེས། །
ཞེས་གླུ་དེ་ལྟར་ཕུལ་བ་དང་། ཇོ་རུས་ཁྱེད་རྣམས་ལབ་ལོབ་མི་མང་།
ཟི་ལིང་དང་ཟི་མའི་རྟ་གཡང་གཞི་ནས་ཡིན། རྟ་འདི་ཚོའི་ལོ་རྒྱུས་རིམ་བཞིན་
གསལ་ཡོང་། གནས་སྐབས་ཁྱེད་གསུམ་གྱིས་ས་བཙན་པ་ཞིག་ཏུ་སྦས་ཞོག
རྗེས་མ་ཅི་བྱེད་ང་ཡིས་ཤེས་གསུངས། ཕ་སྤྱི་དཔོན་གྱིས་རྟ་རྣམས་རྨ་རྫ་བྱེ་མ་
གཉིས་ཀྱི་ཕུ་ལ་དེད་ནས་མདའ་འཕྲང་ཞིག་ལ་བཀག་ནས་མར་བྱོན། ཁྲོ་ཐུང་
ཡིད་མ་དགའ་ནས་ན་རེ། ལྷོ་འཛམ་བུ་གླིང་ལ་རྟ་འདི་འདྲ་མཐོང་རྒྱུ་མེད།
དེ་རིང་ཚ་བོས་གློ་བུར་དུ་རྟ་གཡང་གླིང་ལ་ཕབ་ལེ་དེ་ཡག་རྟགས་ཤིག་མ་བྱུང་།
རྟ་ཤོར་ར་མདའ་ཡོང་ལེ་རེད། རྒྱ་ལ་དེ་ལྟར་བྱུང་ཟེར་ན་བུ་ཇོ་རུ་ཁྱེད་ཅི་འདྲ་
བྱེད་ཟེར་ནས་གླུ་འདི་འདྲ་ཞིག་བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
བོན་སྲས་བླ་མའི་ཚོགས་རྣམས་དང༌། །
བོན་སྤྲུལ་སྟོན་པ་གཤེན་རབ་མཁྱེན། །
མཁྱེན་གཟིགས་ཨ་ཕོའི་གླུ་སྣ་དྲོངས། །
ས་འདི་ས་ངོ་མ་ཤེས་ན། །
རྨ་དེལ་ཡག་སྟག་ཐང་ཁྲ་མོ་ཟེར། །
སྟག་མ་ཤི་པགས་པ་བརྐྱངས་འདྲ་རེད། །
ང་འདྲ་ང་ངོ་མ་ཤེས་ན། །



ཟི་མའི་ཡུལ་ནས་རྟ་གཡང་ཕབ།།
སྟག་རོང་དཔོན་པོ་ཁྲོ་ཐུང་ཟེར། །
ད་གསོན་དང་ཇོ་རུ་ལྷ་ཡི་སྲས། །
དུས་དེ་རིང་བྱུང་བའི་རྟ་གཡང་རྣམས། །
དོན་འབྱུང་རྐྱེན་ཕ་ཁུར་མ་གསུངས་ཀྱང༌། །
རྟ་འབྱུང་རྐྱེན་ཨ་ཁུས་ཤེས་ལེ་རེད། །
བཤད་ན་འདྲ་མ་ཨེ་འདྲ་གདའ། །
ཤར་ཟི་མ་ཡུལ་དང་ཟི་ལིང་ཡུལ། །
རྟ་གཡང་གཅིག་འདྲ་ཡོད་ན་ཡང་། །
རྟ་རྒྱུད་ཟི་མའི་ཡུལ་ནས་རེད། །
ཚ་བོས་ཕབ་པའི་རྟ་གཡང་དག །
ཤར་ཟི་མ་ཡུལ་གྱི་རྟ་གཡང་རེད། །
དེ་ཕབ་ལེ་སླར་ནས་མ་འགྲིག་གདའ། །
ལས་ཆག་སྒོ་ཅན་ཞིག་ཐོན་རྒྱུ་རེད། །
ཟི་མ་སྟོབས་ཀྱི་རྒྱལ་པོ་དེ། །
ལྷོ་འཛམ་བུ་གླིང་ལ་གྲགས་ལེ་རེད། །
རྒྱ་དཀར་ནག་གཉིས་ཀྱི་ངོ་ཡ་རེད། །
སྟོང་གསུམ་འཁོར་བའི་མི་ཞིག་རེད། །
བློ་དཔའ་རྩལ་འཛོམས་པའི་མི་ཞིག་རེད། །
མིང་དང་དོན་གཉིས་མཚུངས་ལེ་རེད། །
རྒྱ་ལ་ཆེན་རྩ་བ་བཤད་པས་ན། །
ཆུ་བོ་དམའ་སར་བབས་ན་ཡང་། །
མར་འབབ་ཆུ་ལ་བལྟ་རྒྱུ་མེད། །
ཆུ་བོ་འཁྱིལ་ས་ཤེས་ལེ་མིན། །



10
རྟ་རྒྱུག་ཁྲི་གསོལ།
རི་རྒྱལ་རླུང་བུ་ལྡང་ན་ཡང་། །
རི་རབ་རླུང་ལ་བལྟ་རྒྱུ་མེད། །
རླུང་བསིལ་གར་འགྲོ་ཤེས་ལེ་མིན། །
རྟ་གཡང་གླིང་ལ་འཛོམས་ན་ཡང་། །
རྟ་ཁྲ་ཁྱུ་འདི་ལ་བལྟ་རྒྱུ་མེད། །
རྟ་གཡང་གང་ཤོར་ཤེས་ལེ་མིན། །
རྟ་ལ་བདག་དབང་ཡོད་ལེ་རེད། །
རྟ་ཤོར་ར་མདའ་ཡོང་ལེ་རེད། །་
ཤར་ཟི་མ་སྟོབས་ཀྱི་རྒྱལ་པོ་ཡིས། །
རྟ་ཇག་རྐུན་སུ་རེད་ཤེས་པའི་རྟིང་། །
དོག་བདེ་མོར་མི་འཇོག་ཐག་གཅོད་རེད། །
ང་ཨ་ཁུའི་སེམས་ཀྱི་འཆར་སྒོ་ལ། །
ཁྱེད་ཇོ་རུས་རྨ་ཡུལ་རྒྱབ་ཏུ་སྐྱུར། །
ངེད་སྟག་རོང་ཤོག་ཆེན་བཅུ་གཉིས་བཟུང༌། །
ཉ་ཚ་བུ་དང་དཔུང་སྡེབ་བྱས། །
སེམས་ཅན་འབྲི་བརྒྱས་ལྷས་ར་བསྐོར། །
འབྲི་བརྒྱའི་འོ་ཕུད་ཁྱེད་ཀྱིས་བཞེས། །
དགྲ་བྱུང་ན་མདུང་མོ་མཉམ་ཟིང་བྱེད། །
གྲོགས་བྱུང་ན་ཕོར་རུ་མཉམ་འཐུང་བྱེད། །
སོ་དཀར་རང་འགྲིག་བྱས་པས་ན། །
དགྲ་ཟི་མ་ཙམ་ལ་སྐྲག་ལེ་མིན། །
དེ་ཨེ་ཤེས་ཨེ་གོ་ཕ་ཡི་བུ། །
ངས་སྨོན་ལམ་ཅི་བཏབ་འགྲུབ་ལེ་ཡིན། །



ཟི་མའི་ཡུལ་ནས་རྟ་གཡང་ཕབ།
11
གོ་ན་ཇོ་རུའི་ཐུགས་ལ་ཞོག །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་དེ་ལྟར་ཕུལ་བ་དང་ཇོ་རུས་དེ་རིང་གཏམ་ལན་མང་པོ་ཞུ་བའི་
ཁོམ་པ་ང་ལ་མེད། འོན་ཀྱང་ང་ཇོ་རུ་ནི་རང་འཚོ་ཐུབ་པའི་མི་ཞིག་ཡིན་པས་
ཨ་ཁུས་ཁ་ཞེ་མི་མཚུངས་པའི་ཐུགས་ཕྲེང་མཛད་མི་དགོས། ཞག་བདུན་
བརྒྱད་ཀྱི་ཐོག་ཡག་ཉེས་ཀྱི་གཏམ་ལན་ཡོང་། དེ་བར་ཕ་ཁུ་གསུམ་གྱིས་རྟ་
རྣམས་ཡག་མོ་ཞིག་ཉོར་དང་གསུངས་ནས་ལྕང་དཀར་བེར་ཀ་འོག་ལ་ཆིབས་ཏེ་
གློག་འཁྱུག་པ་ལྟར་ས་རྨ་སྨད་ཡུལ་དུ་ཕྱག་ཕེབས་པ་དང་མཉམ་དུ་ཤར་ཟི་མ་
སྟོབས་ཀྱི་རྒྱལ་པོས་ཕོ་བྲང་གནམ་ལྕགས་ཁྲོ་རྫོང་གི་རྩེ་མོ་ནས་ཕྱོགས་བཞིར་རྒྱང་
བལྟ་ཞིག་བྱེད་པའི་དུས་ན་སྤང་ཐང་གོང་འོག་བར་གསུམ་ལ་རྟ་གཅིག་རྐྱང་ཡོད་
ལེ་མ་རིག་པས་བློ་ཕམ་ཆེ་བའི་ངང་རྟ་རྣམས་ཇག་གིས་བཅད་ལེ་ཡིན་དང་།
ཡང་ན་རྐུན་བུས་བརྐུས་ལེ་ཡིན་མ་ཤེས་ཀྱང་ར་མདར་མ་བྱོན་ན་འགྲིག་མ་ཐལ་
སྙམ་ནས་མྱུར་བར་ཟི་མ་ཕྱུགས་ཀྱི་རུ་བར་བྱོན། མཛོ་རོག་པོ་ཁྱུང་ནག་འདྲ་
བ་ཞིག་ལ་སྒ་སྲབ་བསྟད། འཁོར་གསུམ་ལུས་ལ་བསྐོར། སྟོང་གསུམ་སྒྱེ་མོ་
ཕར་ནང་ཚུར་ནང་ལ་བཀལ། རྟའི་རྨིག་ཤུལ་བཟུང་ནས་ཁྲ་འཁྱིལ་ལེར་ཁ་
ཐུག་གླིང་གི་ལམ་དུ་ཞུགས། ཞག་བདུན་གྱི་ཐོག་གླིང་གི་ས་སྣེ་ཟིན་མཚམས་སུ་
གླིང་ཆུང་རྒྱུད་ཀྱི་རྫི་བོ་གཉིས་དང་ཐུག ཟི་རྒྱལ་གྱིས་ཝ་ཡེ་རྫི་བོ་གཉིས་ངའི་
རྟ་ཁྲ་ཁྱུ་མང་པོ་ཇག་གིས་བཅད་ནས་མེད་གདའ། ཁྱེད་རྫི་བོ་གཉིས་ཀྱིས་གར་
དེད་ཨེ་རིག་ཅེས་དྲིས། རྫི་བོ་གཉིས་ཀྱིས་རྟ་སུ་ཡིས་དེད་ལེ་མི་ཤེས། འདི་ན་
རྟ་ཡི་སུག་རྗེས་མང་པོ་གདའ་ཞེས་མཛུབ་མོ་བཙུགས། ཟི་མ་སྟོབས་ཀྱི་རྒྱལ་པོ་
ཐུགས་རབ་ཏུ་དགའ་ནས་རྫི་བོ་གཉིས་ལ་གསེར་སྒོར་མོ་ལྔ་ཡི་རྔན་པ་སྤྲད་ནས་
རྒྱུ་ལ་ཁྱེད་རྫི་བོ་གཉིས་ཀྱིས་རིག་ཟེར་ན་དེ་ལས་མང་བའི་རྔན་པ་སྤྲད་ཆོག་
ང་ལ་གཏམ་དྲང་པོ་ཞིག་ཤོད་རོགས་ཟེར་ནས་གླུ་འདི་འདྲ་ཞིག་བླངས་སོ། །



12
རྟ་རྒྱུག་ཁྲི་གསོལ།
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ནམ་མཁའ་སྟེང་གི་གཞལ་ཡས་ནས། །
ལྷ་ཆེན་དགའ་རབ་དབང་ཕྱུག་མཁྱེན། །
སྲིད་པའི་སྲོག་བདག་སུམ་བརྒྱ་རྣམས། །
དེ་རིང་ཨ་ཕོའི་གྲོགས་ལ་བྱོན། །
ས་འདི་ས་ངོ་མ་ཤེས་ན། །
ཟི་མ་ཡུལ་དང་གླིང་དཀར་ནས། །
ཟི་ལིང་གཡུ་འབྲུག་རྒྱལ་ས་ནས། །
རྒྱ་ཨ་ཟི་མདོ་འདྲེས་བར་མ་ཟེར། །
ཕོ་ང་འདྲ་ང་ངོ་མ་ཤེས་ན། །
ཤར་ཟི་མ་ཡུལ་གྱི་རྒྱལ་ས་ནས། །
རྫོང་མི་འགྱུར་གནམ་ལྕགས་ཁྲོ་རྫོང་ནས། །
དཔའ་མི་འགྱུར་ཟི་མ་རྒྱལ་པོ་ཟེར། །
གླུ་འདི་གླུ་ངོ་མ་ཤེས་ན། །
ང་རྒྱལ་པོའི་དཔའ་གླུ་ཐུང་ཐུང་རེད། །
དེ་ནས་ཉོན་དང་རྫི་བོ་གཉིས། །
རྟ་ཁྲ་ཁྱུ་ཇག་པས་བཅད་ལེའི་རྗེས། །
གླིང་དཀར་སྟོད་ལ་གསལ་ནས་གདའ། །
དགྲ་དང་ཇག་པ་སུ་ཞིག་རེད། །
མ་གསང་བློ་བོ་དྲང་གཏམ་ཤོད། །



ཟི་མའི་ཡུལ་ནས་རྟ་གཡང་ཕབ།
གཏམ་མདའ་མོ་གཉིས་དེ་སྲོང་ན་དགའ། །
ལམ་གཞུ་མོ་གཉིས་དེ་གུག་ན་དགའ། །
ཟེར་བ་གནའ་མིའི་གཏམ་ལ་གདའ། །
སྐྱེས་ཕོ་རབ་ཕོ་འབྲིང་ཕོ་ཐ་གསུམ། །
སྐྱེས་ཕོ་རབ་གཏམ་ཞིག་བཤད་ལེ་དེ། །
རི་རྩེར་དར་ཆེན་བསླངས་འདྲ་ཡོད། །
དར་ལྕེ་རླུང་གིས་བརྡབ་འདྲ་ཡོད། །
དར་ཤིང་རང་གིས་འཛིན་འདྲ་ཡོད། །
སྐྱེས་ཕོ་འབྲིང་གཏམ་ཞིག་བཤད་ལེ་དེ། །
ལྷ་ཁང་སྒོ་མོ་ཕྱེ་འདྲ་ཡོད། །
མི་རྣམས་ཆོས་མཇལ་བཏང་འདྲ་ཡོད། །
གནས་བཤད་ཆུ་བོ་བབས་འདྲ་ཡོད། །
ཕོ་ཐ་མས་གཏམ་ཞིག་བཤད་ལེ་དེ། །
ཁྲེལ་གཏམ་མིན་ན་རྫུན་གཏམ་རེད། །
འུར་གཏམ་མིན་ན་སྔར་གཏམ་རེད། །
དེ་འདྲའི་གཏམ་དེ་དགོས་པ་མེད། །
གླུ་གོ་ན་ལུག་རྫིའི་ཡིད་ལ་ཞོག །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་དེ་ལྟར་བླངས་པ་དང་ལུག་རྫི་གཉིས་ཀྱིས་ད་འོ་ན་ཨ་ཕོ་ཟི་མ་
དཔོན་ལ་ཞུ་རྒྱུར་ངེད་གཉིས་ཀྱིས་གཏམ་ལན་འཇིགས་པ་བཤད་མི་ཤེས། རྟ་
ཁྲ་ཁྱུ་ཡང་སུས་བརྐུས་ལེ་མ་མཐོང་བས་བཤད་རྒྱུ་ཅི་ཡང་མེད། འོན་ཀྱང་ཁྱོད་
འདི་ནས་ཡར་ སོང་ དང༌། ས་བཙན་ རྫ་ མ་ གཡང་དཀར་གྱི་ མར་ མཐའ།
སྲིབ་སུ་རུ་ནག་རྫོང་གི་ཚུར་མཐའ། སྲིད་པ་འཁོལ་མོ་རུ་རྫོང་གི་ནང་རྒྱུད་ལ་



14
རྟ་རྒྱུག་ཁྲི་གསོལ།
སྟག་རོང་དཔོན་པོ་ཁྲོ་ཐུང་བཞུགས་ཡོད། རྟ་ཡི་ལོ་རྒྱུས་ཁོང་ལ་དྲིས་ན་སྐད་
ཆ་གསལ་པོ་དེ་རུ་ཡོད་ཀྱི་རེད་ཟེར། ཟི་མ་སྟོབས་ཀྱི་རྒྱལ་པོ་དགའ་ནས་སྟག་
རོང་གི་ཕྱོགས་ལ་མྱུར་སྟབས་ཀྱིས་ཆས་སོང་བས། བྲག་རི་སྒོ་ཆེན་གོང་མའི་སྣེ་
ནས་ཟི་མ་སྟོབས་ཀྱི་རྒྱལ་པོས་མཛོ་ནག་པོ་ཁྱུང་ནག་ཙམ་ཞིག་བཞོན། མི་ནག་
པོ་ཐང་ཤིང་ཙམ་ཞིག་བྱས། ཕྲུ་ནག་པོ་ཉེར་དགུའི་མུན་པ་འཁྲིགས་འདྲ་ཞིག་
བཙུགས་ནས་བཤར་ཡོང་བ་སྟག་རོང་གི་གཡོག་འཁོར་ཚོས་རིག་ནས་དཔོན་ཁྲོ་
ཐུང་ལ་མི་སྐྲག་པོ་ཞིག་སྒོ་རྩར་སླེབས་ཞེས་གདའ། ཁྱེད་མྱུར་དུ་མར་ཕེབས་
དང་ཞུས། ཁྲོ་ཐུང་ཧར་གྱིས་ལངས་ནས་སྒོ་འགྲམ་དུ་འགྲོ་དུས་འཇིགས་སུ་
རུང་བའི་མི་ཞིག་འདུག་པ་མཐོང་། ཁྱེད་སུ་ཡིན་ཟེར་བའི་སྐབས་དེར། ཟི་
མ་རྟ་ཤར་རྒྱལ་པོས་གླུ་འདི་འདྲ་ཞིག་བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
མཐོ་ནམ་མཁའ་ཡངས་པའི་ར་བ་ནས། །
དགའ་རབ་འཕྲུལ་གྱི་རྒྱལ་པོ་མཁྱེན། །
མཁྱེན་གཟིགས་ཨ་ཕོའི་གླུ་སྣ་དྲོངས། །
ས་འདི་ས་ངོ་མ་ཤེས་ན། །
ས་བཙན་རྫ་མའི་མར་མཐའ་རེད། །
སྲིབ་བཙན་སུ་རུའི་ཚུར་མཐའ་རེད། །
སྲིབ་པ་འཁོལ་མོ་རུ་རྫོང་ཟེར། །
ཕོ་ང་འདྲ་ང་ངོ་མ་ཤེས་ན། །
རྒྱ་འུ་ཟི་རྒྱལ་པོའི་ཚུར་མཐའ་ནས། །



ཟི་མའི་ཡུལ་ནས་རྟ་གཡང་ཕབ།
དབུས་རི་རྒྱལ་འགྱིངས་པའི་མར་གཤམ་ནས། །
ཤར་ཟི་མ་སྟོབས་ཀྱི་རྒྱལ་པོ་ཟེར། །
རྒྱ་དཀར་ནག་གཉིས་ཀྱི་ངོ་ཡ་ཡིན། །
ལྷོ་འཛམ་བུ་གླིང་ལ་གྲགས་ལེ་རེད། །
ང་ཟི་མ་གནམ་གྱི་རྒྱལ་པོ་ལ། །
འགྲན་ཡ་འཛམ་གླིང་ཞབས་ལ་མེད། །
ཨེ་ཤེས་ཨེ་གོ་ཕ་ཡི་བུ། །
ངས་ཉེ་མོ་མིག་གིས་མ་མཐོང་སྟེ། །
རྒྱང་རིང་རྣ་བས་ཐོས་ཚོད་ལ། །
མཐུ་ངན་སྔགས་གཉིས་ལ་རང་དབང་ཐོབ། །
སྲིད་གྲུབ་རྟགས་གཉིས་ལ་རང་དབང་འབྱུང་། །
གླིང་སྟག་རོང་ཁྲོ་ཐུང་མ་ཡིན་ཞེ། །
ཡིན་ན་ཨ་ཕོའི་གླུ་ལ་གསོན། །
གོང་དཔོན་པོའི་གདན་ས་དར་བའི་དུས། །
གདན་ས་ཉི་མས་དྲོད་པའི་དུས། །
ཕ་ཁུ་གཏམ་གྱི་འཁོར་ལོ་བསྐོར། །
སྨན་ཆུང་ཁུ་བྱུག་མཐའ་ནས་འགྱུར། །
རང་ཡུལ་རང་གིས་བཟུང་ས་ལ། །
དོན་མེད་ཇག་པས་ལམ་སྣེ་གཏོད། །
རྟ་རྟ་རིགས་མི་གཅིག་བཅུ་གསུམ་དེ། །
གཅིག་ཀྱང་མ་ལུས་བརྐུས་ནས་གདའ། །
རྟ་རྗེས་གླིང་དཀར་སྟོད་ལ་གདའ། །
རྗེས་དཔང་རྟགས་འདི་ན་གསལ་བའི་དུས། །



16
རྟ་རྒྱུག་ཁྲི་གསོལ།
གླིང་དཀར་ཆགས་པའི་གཞི་མ་ལ། །
རྐུ་མའི་སྐུ་ཚང་ཡོད་མདོག་གདའ། །
ཁྲམ་པའི་ཁྲམ་ཚང་ཡོད་མདོག་གདའ། །
ཇག་པའི་ཇག་ཚང་ཡོད་མདོག་གདའ། །
གླིང་ས་བདག་ཁྲོ་ཐུང་ཡིན་པའི་དུས། །
བརྐུས་པའི་རྟ་བཅས་མ་སྤྲད་ན། །
ངའི་སྟོང་ཉིད་འཁོར་བའི་ཞགས་པ་འདིས། །
ཁྱི་ཐག་ནག་བཤར་ལེ་བཟུང་རྒྱུ་ཡིན། །
བཙན་ཐག་ནག་བཤར་ལེ་ཁྲིད་རྒྱུ་ཡིན། །
གླུ་གོ་ན་ཁྲོ་ཐུང་ཡིད་ལ་ཞོག །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་དེ་ལྟར་བླངས་པ་དང་། ཁྲོ་ཐུང་གིས་ཟི་མ་སྟོབས་ཀྱི་རྒྱལ་པོ་
ཁྱེད་སྔོན་མ་མཇལ་མཚན་སྙན་ཐོས་ནས་བྱུང་དུས་དེ་རིང་མཇལ་བ་སྐུ་དྲིན་ཆེ།
ད་ཕྱི་ལ་མ་བཞུགས་ནང་དུ་བྱོན། སྦ་རི་སྨུག་པོའི་ནང་དུ་བྱོན། ཡར་བྱོན་
དང་ལོ་རྒྱུས་རིམ་བཞིན་ཡོད། རྟ་དེ་ཚོའི་ལོ་རྒྱུས་ང་ཡིས་ཤེས་ཟེར་ནས་ཟི་
མའི་ཆིབས་ཁ་བསུས། ཟི་མ་སྟོབས་ཀྱི་རྒྱལ་པོས་ཆིབས་ལས་བཤོལ་བ་དང་།
ཁྲོ་ཐུང་གིས་མཛོ་ཁྱུང་ནག་འདྲ་བའི་གཉའ་ལྟག་ནས་བཟུང་སྟེ་ལྕགས་ཀྱི་ཕུར་པ་
ཞིག་ལ་བཏགས། ཟི་མ་སྟོབས་ཀྱི་རྒྱལ་པོས་འགྱིང་ཉམས་དང་བཅས་ཁྲི་ལ་
འཁོད་པ་དང་ཁྲོ་ཐུང་གིས་ ཤ་མར་ཐུད་གསུམ་དང་ཇ་ཆང་བཅས་ཀྱི་སྟོན་མོ་
ལེགས་པར་ཕུལ། ཤ་ཆང་ལོངས་སུ་སྤྱད་ནས་སྤྲོ་བ་རབ་ཏུ་བཏེགས་པའི་་
སྐབས་དེར་ཁྲོ་ཐུང་གིས་སེར་པོ་གསེར་ལ་བརྒྱ་སྐོར། ཁམ་པ་དངུལ་ལ་སྟོང་
སྐོར་བཅས་ཟི་རྒྱལ་གྱི་མདུན་དུ་ཕུལ། རྟ་ཁྲ་ཁྱུ་རྐུ་མི་ཇོ་རུ་རེད་ཟེར་ནས་གླུ་
འདི་འདྲ་ཞིག་ཕུལ་ལོ། །



ཟི་མའི་ཡུལ་ནས་རྟ་གཡང་ཕབ། །
17
17 །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
བོན་སྤྲུལ་སྟོན་པ་གཤེན་རབ་དང༌། །
བོན་སེར་བླ་མའི་ཚོགས་རྣམས་མཁྱེན། །
མཁྱེན་གཟིགས་ཨ་ཁུའི་ཁ་འཛིན་མཛོད། །
ས་འདི་ས་ངོ་མ་ཤེས་ན། །
སྲིབ་པ་འཁོལ་མོ་རུ་རྫོང་ཟེར། །
སྦ་རི་ནག་པོའི་ནང་རྒྱུད་རེད། །
ང་འདྲ་ང་ངོ་མ་ཤེས་ན། །
སྟག་རོང་ཤོག་ཆེན་བཅུ་གཉིས་ནས། །
མི་ང་ལ་སྟག་རོང་རྒྱལ་པོ་ཟེར། །
རྒྱ་ནག་པོ་ཆགས་པའི་ཡར་མཐའ་ནས། །
ཤར་འུ་ཟི་ཆགས་པའི་མར་མཐའ་ནས། །
མཐའ་རྒྱ་མཚོ་ཆེན་པོའི་ཚུར་མཐའ་ནས། །
རླུང་བསིལ་བུ་གཉིས་ཀྱི་དཀྱིལ་འཁོར་ནས། །
ཁྱོད་ཟི་མ་སྟོབས་ཀྱི་རྒྱལ་པོ་ཟེར། །
ཡིན་ཐག་ཆོད་རྟ་ཤར་རྒྱལ་པོ་རེད། །
ལྷོ་འཛམ་བུ་གླིང་གི་མངའ་ཞབས་ལ། །
སྟོབས་ཁྱེད་ལས་ཆེ་བ་ཡོད་ལེ་མིན། །
ཟི་མ་རྟ་ཤར་རྒྱལ་པོ་ཁྱེད། །
ཐུགས་ཞི་བའི་ངང་ནས་ང་ལ་གསོན། །



18
རྟ་རྒྱུག་ཁྲི་གསོལ། །
ཡིན་ལུགས་ལོ་རྒྱུས་ཞུས་པས་ན། །
ཁྱེད་ཟི་མ་རྒྱལ་པོའི་རྟ་ཁྱུ་རྣམས། །
དེ་རིང་བརྩིས་པའི་ཉིན་འགའི་སྔོན། །
གླིང་དཀར་སྟོད་ལ་ཕབ་ནས་སོང་། །
ཕབ་མི་རྨ་སྨད་ཇོ་རུ་རེད། །
རྨ་སྨད་ཡུལ་གྱི་ཇོ་རུ་ཁོ། །
མི་འམ་འདྲེ་ཡིན་མ་ཤེས་ཀྱང་། །
གཟུགས་ཆུང་ཆུང་ཁྲུ་གང་ཙམ་ཞིག་ཡོད། །
ཁྲུ་གང་གནམ་ལ་མ་ཐུག་ལེ། །
ཁྲུ་གང་ས་ལ་མ་ཚུགས་ལེ། ། །
སྤྱོད་པ་མི་དང་མི་མཐུན་ལེ། །
སྟོབས་དང་རྫུ་འཕྲུལ་ཡོངས་འཛོམས་ལེ། །
མི་མ་འདྲེ་ཞིག་ཡོད་ལེ་རེད། ། །
རྒྱལ་པོ་ཁེར་རྒྱུག་མཛོ་ལ་ཆིབས། །
རྟ་ཁྲ་ཁྱུའི་ར་མདར་བྱོན་ལེ་འདི། །
རྟ་ཁྲ་ཁྱུ་བཞག་ནས་རྟ་ལུད་མེད། །
རྟ་ལུད་བཞག་ནས་སྲོག་ཀྱང་མེད། །
ཡིན་པའི་ལོ་རྒྱུས་ཞུས་པས་ན། །
གླིང་དཀར་སྟོད་ཀྱི་ས་ཆ་ལ། །
སྔར་དང་ད་གཉིས་འདྲ་ལེ་མིན། །
དེང་སང་ཇོ་རུའི་གྲུབ་རྟགས་གཅིག །
རྒྱ་ཚ་སྐུ་དབང་བཙན་དང་གཉིས། །
དར་འཕེན་མདུང་རྩེ་རྣོ་དང་གསུམ། །



ཟི་མའི་ཡུལ་ནས་རྟ་གཡང་ཕབ།
19
འདན་མ་མདའ་མོ་ཚ་དང་བཞི། །
སྒ་སྡེ་སྟོབས་ཤུགས་ཆེ་དང་ལྔ། །
དཔའ་ལྷའི་རལ་གྲི་ངར་དང་དྲུག །
འགྲན་ཟེར་ན་སྟག་གཟིག་ཁ་སྤྲོད་རེད། །
སྟག་གཟིག་ཚང་ནས་ལངས་འདྲ་ཡོད། །
ངར་གྱི་གདོང་ལ་འགྲན་ཚོད་མེད། །
གླིང་གི་དཔའ་རྟུལ་སུམ་ཅུ་དེ། །
དཔའ་རྩལ་དྲུག་ཨིནམ་མཁའི་ཐོག་དང་འདྲ། །
དོག་བདེ་མོ་ཞིག་ལ་འོང་ལེ་མིན། །
དེ་ལས་ང་ཡི་བསམ་ཚུལ་ལ། །
སྟོབས་ཀྱི་ཟི་མ་རྒྱལ་པོ་ཁྱེད། །
དོ་ནུབ་ང་ཡི་མཁར་དུ་བཞུགས། །
ངས་མགྱོགས་པ་མི་རྟ་ལྐོག་ཏུ་མངགས། །
རྟ་ལུད་ཐམས་ཅད་ཁྱེར་ཤོག་ཟེར། །
དེ་ནས་སང་གི་ཉི་ཤར་ཐོག །
རྟ་ལུད་གྲ་སྒྲེའི་ནང་དུ་བླུགས། །
ཕྱིར་བལྟས་མེད་པར་ཟི་མར་བྱོན། །
ཟི་མའི་ཐང་ཆེན་གོང་མ་ལ། །
ཕྱོགས་བཞིར་རྟ་ལུད་བཀྲམ་ནས་ཞོག །
ཕོ་ཁྲོ་ཐུང་ང་ཡིས་སྒྱུ་འཕྲུལ་སྟོན། །
རྟ་ཁྲ་ཁྱུ་རང་ཡུལ་ཡོང་ལེ་བྱེད། ། །
གླུ་གོ་ན་རྣ་བའི་ཡིད་ལ་ཞོག །
མ་གོ་གླུ་ལ་སྐྱོར་རྒྱུ་མེད། །



རྟ་རྒྱུག་ཁྲི་གསོལ།
ཅེས་གླུ་དེ་ལྟར་ཕུལ་བ་དང་ཟི་མ་སྟོབས་ཀྱི་རྒྱལ་པོའི་བསམ་པར་ཁྲོ་ཐུང་
གིས་ཟེར་བའི་གཏམ་དེ་བདེན་མོད་ཀྱང་སྡིགས་གཏམ་ཕྲན་བུ་ཞིག་མ་བཏང་ན་
མི་འདི་གཡོ་སྒྱུ་ཅན་ཞིག་རེད་བསམས་ནས་ན་རེ། ང་ཟི་མ་སྟོབས་ཀྱི་རྒྱལ་པོ་
ལ་འགྲན་ཡ་འཛམ་གླིང་ན་མེད། སྡུག་རོ་གླིང་ལ་སྐྲག་ལེ་མིན། རྨ་སྨད་ཇོ་རུ་
ཁོ་དཔའ་ཡོད་པའི་མི་ཞིག་ཡིན་ཟེར་ན་དགོས་རྒྱུ་སྤགས་ལ་སྤགས་ཁུ་དར་ར་
རེད། ཆུང་བྱིས་པ་གཅིག་ལ་སྐྲག་ལེ་མིན་ཟེར་ནས་ངར་རྒོད་འཁྱུག་པའི་གླུ་
འདི་འདྲ་ཞིག་བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ནམ་མཁའ་ལྷ་ཡི་ཕོ་བྲང་ནས། །
ལྷ་ཆེན་དགའ་རབ་དབང་ཕྱུག་དང་། །
ཁྲ་རབ་བདུད་ཀྱི་འཁོར་དང་བཅས། །
དེ་རིང་ཨ་ཕོའི་གྲོགས་ལ་བྱོན། །
ས་འདི་ས་ངོ་མ་ཤེས་ན། །
སྟག་རོང་རྒྱལ་པོའི་ཕ་ས་རེད། །
ང་འདྲ་ང་ངོ་མ་ཤེས་ན། །
ཤར་ཟི་མ་ཡུལ་གྱི་ས་ཆ་ནས། །
ཟི་མ་སྟོབས་ཀྱི་རྒྱལ་པོ་ཟེར། །
རྒྱ་དཀར་ནག་གཉིས་ལ་གྲགས་ལེ་རེད། །
དེ་ནས་ཉོན་དང་ཁྲོ་ཐུང་དཔོན། །
རྨ་སྨད་ཇག་པ་ཇོ་རུ་ཁོ། །



་21
ཟི་མའི་ཡུལ་ནས་རྟ་གཡང་ཕབ།
སྟོབས་དང་རྫུ་འཕྲུལ་ཡོད་ལེ་ཟེར། །
དཀར་ནག་རྒྱ་ཡིས་མི་ཐུབ་ཟེར། །
ཟེར་ཟེར་གཏམ་དེ་མང་ན་ཡང་། །
ཆུང་ཆུང་བྱིས་པ་ཁྲུ་གང་ཙམ། །
ཁྲུ་གང་གནམ་ལ་མ་ཐུག་ལེ། །
ཁྲུ་གང་ས་ལ་མ་ཚུགས་ལེ། །
སྤྱོད་པ་མི་དང་མི་མཐུན་ལེ། །
མི་མ་འདྲེ་ཡིན་མ་ཤེས་ཀྱང་། །
བཟས་ན་ང་རང་མི་རྒྱུགས་ལེ། །
འཐུང་ན་ང་རང་མི་ངོམས་ལེ། །
བཟུང་ན་མཛུ་གསེབ་ཤིག་དང་འདྲ། །
ཤིག་གསོད་སྟ་གྲི་མི་དགོས་ཟེར། །
ཡིན་ན་སྟག་རོང་རྒྱལ་པོ་ཁྱེད། །
མཐུ་དང་སྔགས་ཀྱི་འཕྲུལ་ལ་རྟེན། །
ང་ཟི་མ་དཔོན་གྱི་རྟ་ཁྱུ་རྣམས། །
ཟི་མའི་ཐང་ཆེན་གོང་འོག་ལ། །
རྨིག་བཞི་ས་ལ་ཐག་ལེ་གཅིག ། །
སྤང་ཐང་རྟ་སྐད་འཚེར་ལེ་གཉིས། །
ཉམས་མེད་སྔར་བཞིན་བྱུང་ཟེར་ན། །
རྩོད་མེད་ཁྱེད་ལ་བྱ་དགའ་སྤྲོད། །
ལབ་མེད་རང་གི་ཡུལ་དུ་ལོག །
ལ་ཆེན་རྟ་ལུད་འཁུར་བའི་རྟིང་། །
རྟ་གཡང་ཟི་མར་མ་འབྱོར་ན། །



༡2
རྟ་རྒྱུག་ཁྲི་གསོལ།
ཁྱོད་ཁྲོ་ཐུང་ཕ་གཞིས་ལེན་རྒྱུ་ཡིན། །
ཕུ་ཡ་གིའི་རུ་བ་མན་ཆོད་གཅིག །
མདའ་མ་གིའི་ས་ཞིང་ཡན་ཆོད་གཉིས། །
ནོར་ཡོད་རྒུ་ཐམས་ཅད་ཚབ་ཏུ་ལེན། །
འདུག་བདེ་མོར་མི་འཇོག་ཐག་ཆོད་ཡིན། །
གླིང་དཀར་ཆགས་པའི་གཞི་མ་ལ། །
དཔའ་སྟག་གཟིག་ངར་རྒོད་ཡོད་ལེ་ཟེར། །
དཔའ་རྩལ་དྲུག་འཛོམས་ལེ་མང་ན་ཡང་། །
ང་སྟོབས་ཆེན་ཟི་རྒྱལ་སྐྲག་ལེ་མིན། །
དགྲ་དཔུང་གཉིས་དེ་ཆེ་ན་དགའ། །
ཆུ་ཆེན་ཞིག་གིས་འཁུར་ན་དགའ། །
མེ་ཆེན་ཞིག་གིས་འཚིག་ན་དགའ། །
རླུང་ཆེན་ཞིག་གིས་བརྡབ་ན་དགའ། །
ཟེར་བ་སྔར་གྱི་གཏམ་ལ་གདའ། །
དགྲ་ཡ་ཆེ་ན་ཡག་ལེ་རེད། །
དེ་གནོན་པའི་སྟོབས་དེ་ང་ལ་ཡོད། །
ཕོ་སྟོབས་ཆེན་ཟེར་ལེ་དེ་ནས་བྱུང་། །
གླིང་དཔའ་རྒོད་ཁྱུ་སྒྲིག་དུ་མའི་དཀྱིལ། །
གཟེངས་མགོ་མོ་མཐོ་བའི་གཏང་མ་ཞིག །
ང་ཟི་མ་དཔོན་གྱིས་མ་བླངས་ན། །
སྟོབས་ཟི་རྒྱལ་ཟེར་བ་ཁྱི་རུ་བརྩིས། །
གླུ་གོ་ན་ཁྲོ་ཐུང་ཡིད་ལ་ཞོག །
མ་གོ་གླུ་ལ་སྐྱོར་རྒྱུ་མེད། །



23
ཟི་མའི་ཡུལ་ནས་རྟ་གཡང་ཕབ།
ཅེས་གླུ་དེ་ལྟར་བླངས་པ་དང་། ཨ་ཁུ་ཁྲོ་ཐུང་ནི་འཇིགས་ཤིང་སྐྲག་ནས་
ལུས་ཀྱི་བ་སྤུ་ཐམས་ཅད་སིག་སིག་འདར་བཞིན་བང་མི་གཉིས་ལ་རྨ་རྫ་ཕུ་་
གསུམ་གྱི་རྟ་ལུད་དང་རྟ་རྔ་བཅད་ནས་ཁུར་ཤོག་ཅེས་མངགས། ཉི་མ་དེ་ཡི་
ཕྱི་ནང་བང་མི་གཉིས་ཀྱིས་འཁྱེར་ཡོང་བའི་རྟ་ལུད་དང་རྟ་རྔ་རྣམས་ཨ་ཁུ་ཁྲོ་
ཐུང་གིས་ཟི་མ་སྟོབས་ཀྱི་རྒྱལ་པོའི་སྟོང་གསུམ་གྲ་སྒྲེའི་ནང་དུ་བླུགས་ནས། ཟི་
མ་སྟོབས་ཀྱི་རྒྱལ་པོ་ལགས་ཁྱེད་འདི་ནས་བྱོན་ཏེ་ཟི་མ་ཁྲོ་རྫོང་བར་མའི་སྒོ་
འགྲམ་ལ་མ་སླེབས་བར་ཕྱིར་བལྟས་མེད་པར་ཕེབས་མཛོད། དེ་ནས་རྟ་ལུད་
དང་རྟ་རྔ་རྣམས་ཐང་ཆེན་གོང་འོག་བར་གསུམ་དུ་གཏོར་ཞོག་དང་། ཞག་
གསུམ་གྱི་ཐོག་ནས་རྟ་རྣམས་རྩེབ་མི་གདའ་ན་དྲག་པོའི་འཁྲུག་གཞི་མི་དགོས་ལེ་
རྟ་ཚབ་ཨ་ཁུས་འཇལ་ཆོག འོན་ཀྱང་ཕྱིར་གཟིགས་ན་རང་རྟ་རང་ཡུལ་མ་
འབྱོར་བས་གཟབ་པར་མཛོད་ཟེར་ནས་སྔགས་བཏབ་པའི་རྡེའུ་དཀར་ནག་
བདུན་སྒྱེ་མོའི་ནང་དུ་བླུགས་ནས་ཟི་མ་མཛོ་བཞོན་རྒྱལ་པོའི་ལམ་སྣེ་དྲངས་ཏེ་
གླིང་དཀར་དང་ཟི་མའི་ས་མཚམས་བར་སྐྱེལ་མ་བྱས། ཟི་མ་སྟོབས་ཀྱི་རྒྱལ་
པོས་ཕྱིར་བལྟས་སླར་ནས་མེད་པར་བཤར་རེར་ཐང་ཆེན་གོང་འོག་བར་གསུམ་
དུ་བསྐྱོད་ནས་རྟ་ལུད་དང་རྟ་རྔ་རྣམས་ཕྱོགས་བཞིར་གཏོར། རྒྱལ་པོ་ཉིད་དེ་
ནུབ་མཁར་དུ་བཞུགས་ཏེ་ཕྱི་ཉིན་ཉི་ཤར་གྱི་དུས་སུ་མཁར་སྟེང་ནས་བལྟ་བའི་
སྐབས་དེར་ཐང་ཆེན་གོང་འོག་བར་གསུམ་དུ་སྔར་ལྟར་རང་གི་རྟ་རྣམས་འཚེར་
སྐད་ལྷང་སེ་འདུག་ལ་གླིང་རྟ་མི་ཉུང་བ་ཞིག་ཀྱང་འདུག་པ་མཐོང་ནས་ཟི་མ་
སྟོབས་ཀྱི་རྒྱལ་པོ་ཡིད་རབ་ཏུ་དགའ་ནས་ཕོ་བྲང་དུ་ཤ་ཆང་ལོངས་སུ་སྤྱད་ནས་
བཞུགས།
དུས་དེ་དང་མཉམ་དུ་ཕ་སྤྱི་དཔོན་རྒྱལ་པོར་རྨི་ལྟས་ངན་པ་འགའ་བྱུང་
བས། ཐུགས་ལ་བུ་རྒོད་ཀྱིས་བཅོལ་བའི་རྟ་རྣམས་ཤོར་ལེ་འདྲ་དགོངས་ནས་
ནངས་པར་རོང་ཚའི་ཤོག་ནས་དམག་དཔོན་བདུན་བོས་ཏེ་ཁྱེད་རྣམས་མྱུར་དུ་



24
24
རྟ་རྒྱུག་ཁྲི་གསོལ།
རྨ་རྫ་བྱེ་མའི་ཕུ་རུ་སོང་ནས་ཟི་མའི་རྟ་དང་ང་རང་གླིང་གི་རྟ་རྣམས་ཨེ་གདའ་
ལྟོས་ཤོག་ཅེས་གསུངས། ཁོང་རྣམས་ཀྱིས་སྤྱི་དཔོན་གྱི་བཀའ་བཞིན་མྱུར་དུ་
སོང་བ་དང་རྟ་མེད་པ་ཤེས་ནས་ལ་མོར་སྤྱི་དཔོན་གྱི་མདུན་སར་བྱོན་ནས་རྟ་
རའི་འགག་རྣམས་གཏོར་ཏེ་རྟ་མི་དགོས་རྟ་ལུད་ཙམ་ཡང་མི་གདའ་ཞེས་ཞུས་
པས། སྤྱི་དཔོན་གྱི་དགོངས་པར་ཁྲོ་ཐུང་གིས་གཡོ་འཕྲུལ་བྱས་ལེ་ཐག་གིས་
ཆོད། ལས་དེ་མུར་བཞག་ན་ཇོ་རུའི་བཀའ་བཀྱོན་ཡོད། ལྡོང་འབུམ་པའི་
ཞལ་ལུ་དཀར་པོར་སྙན་སེང་སྒྲོན། གླིང་གི་དཔའ་རྟུལ་རྣམས་འདུ་འཛོམས་
བྱུང་བའི་ཐོག་རྟ་ཤོར་བའི་ལོ་རྒྱུས་གསོལ་ན་ཡག་ལེ་གདའ་དགོངས་ནས་ཞལ་ལུ་
དཀར་པོའི་དྲུང་དུ་བང་མི་གཉིས་མངགས། སྤྱི་དཔོན་རང་གིས་རྔ་བོ་ཆེ་ལ་
དགུ་བརྡུང་། དར་འཕྱར། དུང་འབུད་བྱས་པས་རྨ་དེལ་ཡག་སྟག་ཐང་ཁྲ་
མོར་གླིང་གི་དཔའ་རྟུལ་རྣམས་ཁྲ་ཤིག་ཤིག་འོད་སྤུངས་སྤུངས་ཀྱིས་ངང་དེར་
འཛོམས་པ་དང་། སྤྱི་དཔོན་གྱིས་ཡཱ་ཚོ་དྲུག་གི་ཕུ་ནུ་རྣམས་དུས་དེ་རིང་་་་
མཇལ་བ་སྐུ་དྲིན་ཆེ། ཁ་སྔོན་ཇོ་རུ་རྒྱལ་པོ་ཡིས་རྟ་ཁྲ་ཁྱུ་མང་པོ་གླིང་ལ་ཕབ།
སྤྱི་དཔོན་ང་དང་ཁྲོ་ཐུང་སེང་བློན་གསུམ་ལ་བཅོལ་ནས་བྱུང༌། ད་དོན་གྱི་
རྡོག་ཁ་ལ་ནང་མིས་ནང་གཏམ་ཕྱི་ལ་བརྗོད། ངན་པའི་སྔགས་དང་སྒྱུ་འཕྲུལ་
སྤྱད། རྟ་རྣམས་ཟི་མར་མངགས་ནས་གདའ་གསུངས་ནས་གླུ་འདི་འདྲ་ཞིག་
ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
ལྷ་ཆོས་སྐུ་ལོངས་སྐུ་སྤྲུལ་སྐུ་གསུམ། །
ཐུགས་མ་གཡེངས་སྤྱི་དཔོན་ཁ་འཛིན་མཛོད། །



ཟི་མའི་ཡུལ་ནས་རྟ་གཡང་ཕབ།
25
ས་འདི་ས་ངོ་མ་ཤེས་ན། །
རྨ་དེལ་ཡག་སྟག་ཐང་ཁྲ་མོ་ཟེར། །
གླིང་གི་འདུ་ར་འཚོགས་ས་རེད། །
ང་འདྲ་ང་ངོ་མ་ཤེས་ན། །
རྨ་ཕུ་རྫ་ཕུ་ཁྲོ་ཕུ་ནས། །
སྤྱི་དཔོན་རོང་ཚ་ཁྲ་རྒན་ཟེར། །
མཐོ་བ་ཞལ་ལུ་དཀར་པོ་ནས། །
དམའ་བ་རྟ་རྫི་ཡན་ཆོད་བཅས། །
དར་ལུང་བཅུད་འཛིན་ང་ལ་གསོན། །
རིགས་གསུམ་བསྡུས་པའི་སྤྲུལ་པ་ཅན། །
འགོག་བཟའ་ལྷ་མོའི་ཇོ་རུ་ཡིས། །
རྟ་ཁྲ་ཁྱུ་མང་པོ་འུར་སེ་དེད། །
ཤར་གླིང་དཀར་སྟོད་ལ་ཕབ་ལེ་རེད། །
ཇོ་རུའི་བཀའ་བཞིན་རྟ་གཡང་རྣམས། །
རྨ་ཕུ་རྫ་ཕུ་ཁྲ་ཕུ་གསུམ། །
རྨ་རྫ་བྱེ་མའི་ནང་རོལ་ལ། ། །
ཕྱི་རྟ་ཟི་མའི་རྟ་དང་གཅིག །
ནང་རྟ་གླིང་གི་རྟ་དང་གཉིས། །
བཙན་པོའི་ར་བས་བསྐོར་ནས་བཞག །
མ་བསམ་ལས་ཤིག་དེ་རིང་བྱུང་། །
མ་འདོད་ཆག་སྒོའི་གཞི་ཅིག་བྱུང་། །
སྤྱི་དཔོན་རྨི་ལྟས་ངན་པར་བརྟག །
རོང་ཚའི་ཤོག་ནས་དམག་དཔོན་བདུན། །



26
རྟ་རྒྱུག་ཁྲི་གསོལ།
སྦས་ལུང་རྟ་རར་བལྟ་བར་མངགས། །
མི་རིང་བང་མི་ཚུར་ལ་འབྱོར། །
རྟ་བཞག་རྟ་ལུད་མི་གདའ་ཟེར། །
རྒད་པོས་ཞིབ་ཏུ་དཔྱད་པའི་ཚེ། །
རང་སྡེ་ལྷ་ཡི་དཀྱིལ་འཁོར་ནང༌། །
ནང་གཏམ་ཕྱི་ལ་སྐྱེལ་མི་ཞིག །
ཡོད་ལེ་ལག་པའི་མཐིལ་ལ་རེད། །
བློ་ཕྱི་གྲོད་པ་ནང་གཏད་ཀྱིས། །
ཕྱི་རྟ་ཟི་མའི་རྟ་དང་གཅིག །
ནང་རྟ་གླིང་གི་རྟ་དང་གཉིས། །
ངན་པའི་མཐུ་དང་གཡོ་འཕྲུལ་གྱིས། །
ཟི་མ་ཡུལ་དུ་བརྫངས་ལེ་འདྲ། །
ཁྲི་དཔོན་ཞལ་ལུ་དཀར་པོ་དང་། །
ཡང་སྒོས་གླིང་གི་ཨ་ནུའི་ཚོགས། །
ང་རང་སྤྱི་དཔོན་བསམ་ཚུལ་ལ། །
དང་པོ་ངེད་ཚོ་གླིང་དཀར་ནས། །
རྟ་ཤོར་ར་མདར་མ་བྱོན་ན། །
དགུང་གྲགས་གླིང་རྒོད་ཝ་ལ་འགྲོ །
རྟ་གཡང་སྐྱར་དུ་མ་ལོན་ན། །
གླིང་པ་ནུས་མེད་ཁྱི་དང་འདྲ། །
མྱུར་དུ་གླིང་གི་ལས་དམག་བསྡུས། །
ཟི་མའི་ཡུལ་དུ་ཕབ་ན་བསམ། ། །
རྟ་གཡང་ལག་ཏུ་ལེན་ན་བསམ། །



ཟི་མའི་ཡུལ་ནས་རྟ་གཡང་ཕབ།
27
མ་ཕབ་ཞག་བརྒྱུང་སོང་བའི་ཚེ། །
ཟི་མ་ཡུལ་གྱི་རྒྱལ་ས་ནས། །
ས་དང་རི་དང་ཆུ་དང་གསུམ། །
བཙན་གསུམ་ས་ཆ་བཀག་ཟེར་ན། །
བརྒྱུད་དགོས་ཆུ་ཟམ་ཕྲ་དང་གཅིག །
ས་ཁུག་ཡུལ་ལུང་བཙན་དང་གཉིས། །
འགག་དོག་ལམ་འཕྲང་སྡུག་དང་གསུམ། །
གླིང་དམག་ཟི་མར་དྲངས་ཐབས་མེད། །
རི་མགོ་མཐོན་པོའི་ཁ་ཆར་དེ། །
རི་རྩེར་འཁྲིགས་ཤིང་རི་རྩེ་འགྲིམས། །
ཁ་རླུང་ཆུ་ཡི་ལྦུ་བ་དེ། །
ཆུ་ལ་འཁྱིལ་ཞིང་ཆུ་ལ་འཁོར། །
ཟེར་བ་སྔར་གྱི་གཏམ་ལྟར་ཡོང་། །
གོ་ན་འདིར་ཚོགས་ཐུགས་ལ་ཆོངས། །
མ་གོ་གླུ་ལ་སྐྱོར་ལན་མེད། །
ཅེས་གླུ་དེ་ལྟར་ཕུལ་བ་དང༌། ལྡོང་འབུམ་པའི་ཞལ་ལུ་དཀར་པོས་ཚེས་
བཅོ་ལྔའི་ཞལ་རས་དུང་ཟླ་འདྲ་ལེ་ཁྲ་འཁྱིལ་ལེར་ཁ་ཐུག་དཔའ་རྟུལ་རྣམས་ཀྱི་
ཕྱོགས་ལ་གཟིགས་ནས། ཡ་གླིང་དཀར་སྟོད་ཀྱི་ཕ་ཁུ་རྣམས་ཕ་སྤྱི་དཔོན་་་
གསུངས་པ་བདེན་རབས་བྱུང་། དེ་དོན་ཇོ་རུར་ཞུས་ན་བཀའ་བཀྱོན་ཡོང་
བའི་རྒྱུ་རུ་མཆིས། དེ་ལས་ངེད་རྣམས་བློ་སེམས་བསྒྲིལ། ལས་དམག་མྱུར་
དུ་བསྡུས། མ་འདུག་རྟ་ཤོར་ར་མདར་འགྲོ་དགོས་གསུངས་ནས་གླུ་འདི་སྐད་
ཅིག་ཕུལ་སོང་། །
གླུ་ཨ་ལ་ཐ་ལ་ཐ་ལ་རེད། །



རྟ་རྒྱུག་ཁྲི་གསོལ།
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
གླུ་འགོ་ལྷ་དང་བླ་མས་དྲོངས། །
ཀླུ་སྐེད་མ་དང་མཁའ་འགྲོས་དྲོངས། །
གླུ་མདའ་ཆོས་སྐྱོང་སྲུང་མས་དྲོངས། །
ས་འདི་ས་ངོ་མ་ཤེས་ན། །
གླིང་དཀར་ནོར་བུའི་ས་ཆ་ནས། །
འདུ་ར་སྟག་ཐང་ཁྲ་མོ་ཟེར། །
ང་འདྲ་ང་ངོ་མ་ཤེས་ན། ། །
གླིང་ཆུང་རྒྱུད་འབུམ་པའི་ནང་རྒྱུད་ནས། །
འབུམ་པའི་ཞལ་ལུ་དཀར་པོ་ཟེར། །
ཚོ་དྲུག་འདུ་ར་འཚོགས་པའི་དབུས། །
སྤྱི་དཔོན་རོང་ཚ་ཁྲ་རྒན་གྱིས། །
རྟ་ཤོར་གྱོད་དོན་གསལ་བར་དཀྲོལ། །
མ་འདུག་ལ་མོར་ར་མདར་སྐྱོད། །
རུ་ཤོག་ལས་དམག་མྱུར་དུ་སྒྲིགས། །
འདན་མ་ཆུ་ལྷ་ཉི་སྲིབ་ནས། །
བློན་ཆེན་འདན་མ་བསམ་གྲུབ་གཅིག །
སྟག་རོང་དར་སྡེ་ཁྲ་མོ་ནས། །
སྟག་འཕེན་ཕོ་དང་གཟིག་འཕེན་གསུམ། །
རྒྱ་བོད་གཉིས་ཀྱི་ས་མཚམས་ནས། །
དར་རྗེ་ཁྱུང་རྒྱལ་སེང་སྟག་བཞི། །
ཆེ་རྒྱུད་གསེར་པ་མཆེད་བརྒྱད་ནས། །



ཟི་མའི་ཡུལ་ནས་རྟ་གཡང་ཕབ།
29
གསེར་པའི་ཉི་འབུམ་དར་ཡག་ལྔ། །
བར་གླིང་འོམ་བུ་ཚོ་དྲུག་ནས། །
འོམ་བུའི་ཤཱཀྱ་གུ་རུ་དྲུག །
སྨད་གླིང་མུ་སྤུང་སྡེ་བཞི་ནས། །
མུ་སྤྱང་རིན་ཆེན་དར་ལུ་བདུན། །
ཆུང་རྒྱུད་འབུམ་པའི་ནང་རྒྱུད་ནས། །
དར་འཕེན་དུག་གི་སྡོང་པོ་བཅས། །
དམག་དཔོན་རེ་རེའི་མངའ་ཞབས་ནས། །
ཁྲི་དམག་ལྔ་རེའི་ལས་དམག་བསྡུས། །
ཟླ་བ་དགུ་ཡི་ལྟོ་ཕོགས་རྒྱོབ། །
མགྱོགས་པའི་རྟ་ལ་སྒ་སྲབ་གཏད། །
རྒོད་པའི་བུ་ལ་འཁོར་གསུམ་བསྐོར། །
སྨུག་ཆུང་དྲེལ་ལ་གདོང་འདེད་བྱེད། །
ཁྱུང་དཀར་མཛོ་ལ་རུ་འདེད་བྱེད། །
བྲེ་སེར་གཡག་ལ་སྒར་འདེད་བྱེད། །
ཟི་མ་རྟ་ཤར་རྒྱལ་པོ་ཁོར། །
དཔའ་རྩལ་དྲུག་ཅི་གདའ་ལྟད་མོ་བལྟ། །
བློན་ཆེན་ཁྲི་ཚ་རྒྱ་སྟག་ལ། །
དཔའ་ངར་ཅི་གདའ་ལྟད་མོ་བལྟ། །
བདུད་བློན་ནམ་མཁའ་ཐོག་བཟུང་ལ། །
བློ་སྟོབས་ཅི་གདའ་ལྟད་མོ་བལྟ། །
སང་གི་ཉི་མ་སྔ་ཤར་ཐོག །
རུ་ཤོག་ལས་དམག་ལམ་དུ་འཇུག །



30
རྟ་རྒྱུག་ཁྲི་གསོལ།
རུ་སྣ་འབུམ་པ་ང་ཡིས་ཁྲིད། །
རུ་དཀྱིལ་སྤྱི་དཔོན་རྒྱལ་པོས་བཟུང་། །
རུ་མཇུག་ཚ་ཞང་འདན་མས་གནོན། །
གོ་ན་གླིང་པའི་ཐུགས་ལ་ཞོག །
མ་གོ་གླུ་ལ་སྐྱོར་རྒྱུ་མེད། ། །
ཅེས་ གླུ་དེ་ ལྟར་ཕུལ་བ་དང༌། ཐམས་ ཅད་ཀྱིས་མངོན་ པར་བསྟོད།
རང་རང་གི་རྫོང་དུ་ཕྱིར་ཕེབས་ནས་ཐོན་གྲ་སྒྲིག ཕྱི་ཉིན་ཉི་ཤར་ཐོག་དམག་
དུང་གི་བརྡ་སྦྱར། གླིང་དམག་ཐམས་ཅད་མཁར་སྒོ་གཅིག་ནས་ཐོན་པ་ལྟ་བུ་
དུས་གཅིག་ཏུ་འཛོམས་པ་དང་འབུམ་པའི་ཞལ་ལུ་དཀར་པོས་རུ་སྣེ་དྲངས་ནས་
སོང་བས་ཟི་མའི་ས་མཚམས་སུ་སླེབས་པ་དང་ཟི་མ་ཡུལ་གྱི་ལ་ཆེ་འབྲིང་ཆུང་
གསུམ་བརྒྱུད་པའི་སྐབས། ལྷ་ཆེན་ཚངས་པ་དཀར་པོས་སྔར་མ་གྲགས་པའི་
ཁ་བ་ཆེན་པོ་ཉིན་མཚན་བཅོ་བརྒྱད་བསྟུད་མར་ཕབ། གླིང་གི་དཔོན་དམག་
རྣམས་ལ་གསུམ་གྱི་དབར་ལ་ཚུད་དེ་འགྲོ་སྡོད་གཉིས་མེད་ཀྱི་གནས་སུ་གྱུར་བ་
དང༌། ལ་ལས་ཁ་བ་འདི་ལྟ་བུ་སྔར་མ་མཐོང་ཟེར། འགའ་རེས་ཁ་བ་འདི་
འདྲ་སྔར་མ་གྲགས་ཞེས་གཏམ་གླེང་ཅི་རིགས་བྱེད་བཞིན་པའི་སྐབས་ ཕ་སྤྱི་་
དཔོན་ན་རེ། ཁྲི་དཔོན་ཞལ་ལུ་དཀར་པོས་ཇོ་རུར་དམག་བཀོད་མ་མཛད་
པར་ཐོན་པས་དེའི་བཀའ་ཆད་དང་། ཡང་ན་ལྷ་ཀླུ་གཉན་གསུམ་གྱི་ཆོ་འཕྲུལ་
ཡིན་ལེ་རེད། དེ་མིན་ན་ཁ་བ་འདི་ལྟ་བུ་ཞིག་བབས་ལེ་ང་རྒད་པོས་སྔར་མ་
མཐོང་། ལོ་རྒྱུས་ལ་ཡང་མི་གྲགས་གསུངས་ནས་བཞུགས་པའི་སྐབས། རྒྱ་
ཚ་དང་དཔའ་རྟུལ་གཞན་རྣམས་ཀྱང་སྤྱི་དཔོན་གྱི་ལས་གུར་དུ་འོང་ནས་ད་ཅི་
འདྲ་བྱས་ན་དགའ་ཞེས་གྲོས་ལ་བྱོན། སྤྱི་དཔོན་གྱིས་གངས་ཆེན་འདི་ལྟར་
བབས་ པ་ཡག་རྟགས་ག་ལ་ཡིན། རྨ་སྨད་གཡུ་ལུང་སུམ་མདོའི་ཇོ་རུའི་སྐུ་
མདུན་དུ་སྙན་སེང་ཞུ་མི་ཞིག་འགྲོ་ཐུབ་ན་གངས་ཆེན་འདི་བཞུ་ཐུབ་པའི་ཐབས་



ཟི་མའི་ཡུལ་ནས་རྟ་གཡང་ཕབ།
31
ཁོང་ལ་ཡོད། འོན་ཀྱང་ཁྱེད་དཔའ་རྟུལ་ཚོའི་ཁྲོད་ནས་འགྲོ་ཐུབ་མི་སུ་ཞིག་
ཡོད་གསུངས་ནས་གླུ་ཐུང་འདི་བཞེས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། ། །
གླུ་ཐེངས་གསུམ་ངག་གི་འགུག་ལུགས་རེད། །
གླུ་འགོ་རྒྱལ་བ་རིགས་ལྔས་འཚོས། །
གླུ་སྐེད་མ་དང་མཁའ་འགྲོས་འཚོས། །
གླུ་མདའ་ཆོས་སྐྱོང་སྲུང་མས་འཚོས། །
ས་འདི་ས་ངོ་མ་ཤེས་ན། །
ཟི་མ་ཡུལ་གྱི་ས་ཆ་ནས། །
ལ་ཐང་པདྨ་གྲུ་བཞི་ཟེར། །
ང་འདྲ་ང་ངོ་མ་ཤེས་ན། །
རྫོང་མི་འགྱུར་ཁྲ་མཁར་ཁྱུང་རྫོང་ནས། །
ཕ་སྤྱི་དཔོན་རོང་ཚ་ཁྲ་རྒན་ཟེར། །
ཐབས་ཤེས་རབ་ནམ་མཁའ་སྒོ་ཕྱེ་ཡིན། །
གླིང་ལས་དམག་ཟི་མར་ཕབ་པ་ནས། །
ཁ་བ་ཉིན་མཚན་བཅོ་བརྒྱད་བབས།
ལ་ཐང་གངས་ཀྱིས་བསྐོར་བ་འདི། །
ཡག་རྟགས་མ་རེད་སྡུག་རྟགས་རེད། །
མི་རྟ་འཁྱགས་ལ་སྦྱར་ལྟས་རེད། །
དཔུང་ཆེན་མུ་གེའི་འཆི་ལྟས་རེད། །
རྩ་བ་ཁྲོ་ལུར་ཐུག་གདའ་བསམ། །
ཉེ་མོ་མིག་གིས་མ་མཐོང་ཡང་། །



རྟ་རྒྱུག་ཁྲི་གསོལ།
རིང་མོ་རྣ་བས་ཐོས་ཚུལ་ལ། །
ཟི་རྒྱལ་སྟག་རོང་ཚང་ལ་ལྷགས། །
གཏམ་གླེང་མང་པོ་བྱས་ལེ་འདྲ། །
ཕྱི་ནང་ཁ་མཐུན་མ་བྱས་ན། །
དེ་རིང་དོན་འདི་ཡོང་རབས་མེད། །
ཕུང་འདྲེས་སྔགས་འཕྲུལ་མ་བྱས་ན། །
རྟ་རྣམས་ཟི་མར་ཤོར་ཐབས་མེད། །
ངེད་ཚོ་རྟ་ཤོར་ར་མདར་འོང་། །
ལྟས་ངན་ཁ་བའི་ཆག་སྒོ་བྱུང་། །
ཟི་མར་དམག་འདྲེན་ཨ་བ་རེད། །
རང་སྲོག་ཐོན་པ་དཀའ་གདའ་བསམ། །
ཅི་བྱེད་ཇོ་རུ་དཔོན་ལ་གསོལ། །
དེ་རིང་གཏམ་གྱི་རྡོག་ཁ་ལ། །
རྨ་སྨད་གཡུ་ལུང་སུམ་མདོ་ནས། །
འགོག་མོའི་ཇོ་རུ་ལྷ་ཡི་སྲས། །
ཟི་མའི་ཡུལ་དུ་གདན་ཞུ་བྱེད། །
ཇོ་རུ་གདན་ཞུ་བྱེད་མི་ལ། །
གྲུབ་པ་ཐོབ་པའི་མི་ཞིག་དགོས། །
ནམ་མཁར་ལྡིང་པའི་རྟ་ཞིག་དགོས། །
འདིར་ཚོགས་དཔའ་བོའི་ནང་ཁྲོད་དུ། །
དེ་འདྲ་ང་འགྲོ་ཨེ་ཡོད་དམ། །
ཞེས་གླུ་དེ་ལྟར་ཕུལ་བ་དང༌། དཔའ་རྟུལ་གཞན་རྣམས་མགོ་བོ་དུད་
མིག་ཅི་རེར་འདུག་པའི་སྐབས། དཔའ་རྒྱུ་ཚས་ཁྲོ་བའི་རྣམ་པ་དང་བཅས་



ཟི་མའི་ཡུལ་ནས་རྟ་གཡང་ཕབ།
33 །
པར་རྨ་སྨད་གཡུ་ལུང་སུམ་མདོ་ནས་ཇོ་རུ་གདན་ཞུ་བྱེད་པར་ང་འགྲོ། གྲུབ་
རྟགས་ང་ལ་ཡོད་གསུངས་ནས་སྐད་ཅིག་ཉིད་དུ་ཐང་དཀར་རྒོད་པོ་ཞིག་ལ་སྤྲུལ།
གཤོག་པ་ཀྲབ་ཀྲབ་ལན་གསུམ་བྱས་ནས་སྐྱ་ལྷང་ངེར་རྨ་སྨད་གཡུ་ལུང་སུམ་
མདོའི་ཕྱོགས་སུ་འཕུར་བ་དང་། རྨ་ལུང་བྲག་གི་གཡས་ཟུར་སྤང་ལེབ་ཆེན་མེ་
ཏོག་རྣམ་པར་བཀྲ་བའི་གནས་ཡུལ་དུ་མར་བབས་ནས་གཟིགས་པས། རྨ་
སྨད་གཡུ་ལུང་སུམ་མདོར་གཡུ་ཡི་ན་བུན་འཁྲིགས། མེ་ཏོག་གི་ཆར་པ་བབས།
གཡུ་འབྲུག་གི་ངར་སྒྲ་གྲགས། དྲི་བཟང་གི་སྤོས་འཐུལ་བ་མཐོང་བ་དང༌།
ཇོ་རུས་སྦེ་ཤ་མང་པོ་ལྕང་དཀར་བེ་ཀར་ཤད་ནས་ཚུར་ཕེབས་དུས། རྒོད་
གཟིགས་རྒོད་དེས་མགོ་དགྱེ་དགྱེ་སྒུར་སྒུར་ལན་གསུམ་དང་། གཤོག་པ་ཀྲབ་
ཀྲབ་ལན་གསུམ། ཁ་ནས་ཝར་ཝར་ལན་གསུམ་བཅས་བྱས་ནས་གླུ་འདི་འདྲ་
ཞིག་ཕུལ་སོང་།
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
ལྷ་ཆོས་སྐུ་ལོངས་སྐུ་སྤྲུལ་སྐུ་གསུམ། །
བྱིན་རླབས་ཅན་གྱི་ལྷ་གསུམ་མཁྱེན། །
མཁྱེན་གཟིགས་ཨ་ཕོའི་གླུ་སྣ་དྲོངས། །
ས་འདི་ས་ངོ་མ་ཤེས་ན། །
རྨ་སྨད་གཡུ་ལུང་སུམ་མདོ་ནས། །
སྦེ་བ་ཐང་གི་ཐང་མདའ་ཟེར། །
ང་འདྲ་ང་ངོ་མ་ཤེས་ན། །
གླིང་དཀར་ཆགས་པའི་ས་ཆ་ནས། །
རྒྱ་ཚ་ཞལ་ལུ་དཀར་པོ་ཟེར། །



རྟ་རྒྱུག་ཁྲི་གསོལ།
གླུ་འདི་གླུ་ངོ་མ་ཤེས་ན། །
རྒྱུ་ཚའི་དཀར་མོ་དྲུག་འགྱུར་ཟེར། །
ག་མ་ས་ལ་མི་ལེན་དེ། །
དེ་རིང་མི་ལེན་ཀ་མེད་རེད། །
ཇོ་རུ་ལྷ་སྲས་རིན་པོ་ཆེ། །
སྙན་གྱི་དབང་པོ་ང་ལ་གསོན། །
ཟི་མ་ཡུལ་གྱི་རྟ་གཡང་གཅིག །
རང་སྡེ་གླིང་གི་རྟ་གཡང་གཉིས། ། །
ལྷ་སྲས་བཀའ་བཞིན་སྤྱི་དཔོན་གྱིས། །
རྨ་རྫ་འགག་བཙན་ར་བར་བཞག །
ཟི་མ་ཡུལ་གྱི་རྒྱལ་ས་ནས། །
ཟི་མ་རྟ་ཤར་རྒྱལ་པོ་ཁོ། །
ཟི་རྟའི་ར་མདར་གླིང་ལ་འོངས། །
ཟིལ་གྱིས་སྟག་རོང་སྒོ་ཁར་རྩེབས། །
ཚིག་མཚོན་གཏམ་གྱིས་སྡིགས་མོ་བྱས། །
མཐའ་མ་སྟག་རོང་སྙིང་རྩ་འདར། །
ཟི་མའི་རྟ་དང་རང་སྡེའི་རྟ། །
ཁྲོ་ལུས་ཟི་མར་འཕྲུལ་གྱིས་བརྫངས། །
ཐབས་མེད་སྤྱི་དཔོན་རྒྱལ་པོ་ཡིས། །
འདུ་ར་སྟག་ཐང་ཁྲ་མོ་ལ། །
ཚོ་དྲུག་གླིང་གི་དམག་དཔོན་བསྡུས། །
རྒྱུ་ཚ་ང་ཡིས་དམག་བཀོད་བརྒྱབ། །
མ་བསྡད་རྟ་ཤོར་ར་མདར་སོང་། །



ཟི་མའི་ཡུལ་ནས་རྟ་གཡང་ཕབ།
ཟི་མའི་ལ་ཆེན་བར་མ་ལ། །
སྒར་ས་ཕབ་ནས་འདུག་པའི་ནུབ། །
ཁ་འགོ་ཚུགས་ནས་དེ་རིང་བར། །
ཁ་བ་ཉིན་མཚན་བཅོ་བརྒྱུད་བབས། །
ས་གཞི་ཆེན་པོ་གངས་ཀྱིས་བཀབ། ། །
ལུང་པའི་འགོ་མཇུག་མ་ཤེས་གདའ། །
དཔུང་དམག་ཟ་འཐུང་ཨ་བ་རེད། །
གངས་ཀྱི་ཁྲོད་དུ་མནར་ནས་གདའ། །
ལྷ་སྲས་ཇོ་རུ་རིན་པོ་ཆེ། །
དོན་ཆེན་འགོ་མོ་བརྩམ་པའི་དུས། །
ལྷ་བུར་སྙན་སྒྲོན་མ་ཞུས་གདའ། །
དེ་རིང་ཆག་སྒོ་གླིང་པར་བྱུང་། །
རྐྱེན་རྩ་ཅི་ཡིན་མ་ཤེས་གདའ། །
ལྷ་ཡི་བཀའ་ཆད་ཨེ་ཡིན་བསམ། །
འདྲེ་ཡི་ཆོ་འཕྲུལ་ཨེ་ཡིན་བསམ། །
དེ་རིང་ཞུ་བའི་དོན་རྩ་ལ། །
འགྲོ་བ་རིགས་དྲུག་སེམས་ཅན་ཀུན། །
བྱམས་དང་སྙིང་རྗེ་ཐུགས་ལ་དགོངས། །
གེགས་བར་གཉིས་ནས་འགྲོལ་ཐབས་ཤིག །
ཅིས་ནས་མྱུར་དུ་གནང་བར་གསོལ། །
ཞུ་བ་རྒྱལ་པོའི་བུ་ལའང་ཡོད། །་
ཞུ་རྟེན་མེད་ན་ཁྲིམས་དང་འགལ། །
སེར་པོ་གསེར་གྱི་པ་ཊ་བཅུ། །



36
རྟ་རྒྱུག་ཁྲི་གསོལ།
སྔོ་མོ་གཡུ་ཡི་པ་ཊ་བཅུ། །
ཁམ་པ་དངུལ་གྱི་པ་ཊ་བཅུ། ། །
པ་ཊ་སུམ་ཅུའི་ཚན་གྲངས་འབུལ། །
སྡིག་ཆེན་དམྱལ་བར་ལྷུང་བའི་དུས། །
བླ་མས་མགོ་འདྲེན་མ་མཛད་ན། །
བླ་མའི་ཆོས་དེ་ཨ་དགོས་ཆུང་། །
གླིང་དམག་འགག་ལ་ཐུག་པའི་དུས། །
ཇོ་རུས་མགོ་འདྲེན་མ་མཛད་ན། །
ལྷ་སྲས་ཟེར་བ་ཨ་དགོས་ཆུང་། །
གླིང་གི་སྐྱབས་གནས་ཇོ་རུར་བཅོལ། །
ཇོ་རུས་བྱིན་རླབས་མ་ཆུང་ཞིག །
ཅེས་གླུ་དེ་ལྟར་ཕུལ་བ་དང་། ཇོ་རུས་གནམ་ནས་ཁ་བ་བབས་པར་སུ་
ཡིས་ཡ་བྱེད་ཐུབ། ང་ཇོ་རུས་ཀྱང་ཡ་བོ་མ་ཐུབ། འོན་ཀྱང་ཞལ་ལུ་དཀར་པོ་
ཁྱེད་འདིར་ཕེབས་དང་གསུངས། རྒྱ་ཚ་ཐུགས་དགྱེས་ནས་སྐུ་མངོན་སུམ་དུ་
བསྟན་ནས་ཇོ་རུའི་སྐུ་མདུན་དུ་བཅར། ཇོ་རུས་སྦྲ་ཨ་སྟེང་སེར་རུའི་ནང་རྒྱུད་
དུ་གདན་དྲངས། སྦེ་ཤ་དང་ལྷ་ཡི་ཚེ་རྩོམ་ཕུལ་ནས་ཕུ་བོ་ཞལ་དཀར་ལ་ཞུ་རྒྱུ་
ཨེ་འདྲ་ཡོད་གསུངས་ནས་གླུ་འདི་འདྲ་ཞིག་བཞེས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
ལྷ་ཆོས་སྐུ་ལོངས་སྐུ་སྤྲུལ་སྐུ་གསུམ། །
བྱིན་རླབས་ཅན་གྱི་ལྷ་གསུམ་མཁྱེན། །



ཟི་མའི་ཡུལ་ནས་རྟ་གཡང་ཕབ།
་
མཁྱེན་གཟིགས་འགྲོ་དྲུག་སེམས་ཅན་ཀུན། །
བདེ་བའི་ལམ་དུ་འགོད་རོགས་མཛོད། །
ཕུ་བོ་ཞལ་ལུ་དཀར་པོ་ཁྱེད། །
ཚེ་དང་དབང་ཐང་བསོད་ནམས་གསུམ། །
ཡང་ཡང་དར་བའི་བཀྲ་ཤིས་ཤོག །
ས་འདི་ས་ངོ་མ་ཤེས་ན། །
རྨ་སྨད་གཡུ་ལུང་སུམ་མདོ་ཟེར། །
ཆུ་མར་རྒྱུག་ལྕགས་ནག་རྔ་འགྲིལ་ཟེར། །
རྦ་ཆེན་རི་ཆེན་འགྲིལ་ས་རེད། །
རྦ་འབྲིང་རི་འབྲིང་འགྲིལ་ས་རེད། །
རྔ་ཆུང་རི་ཆུང་འགྲིལ་ས་རེད། །
རྡོ་ཕོང་ཉི་སྲིབ་རྒྱུག་ས་རེད། །
བྱེ་མ་ཐང་ཆེན་བརྒྱང་ས་རེད། །
རི་གསུམ་ཐོད་པ་གཏུག་ས་རེད། །
གཅན་གཟན་ངར་སྒྲ་སྒྲོག་ས་རེད། །
ང་འདྲ་ང་ངོ་མ་ཤེས་ན། །
སྦྲ་ཨ་སྟེང་སེར་རུའི་ནང་རྒྱུད་ནས། །
མ་ངན་བུ་སྡུག་ཇོ་རུ་ཟེར། །
གླུ་འདི་གླུ་ངོ་མ་ཤེས་ན། །
ཇོ་རུའི་རྩ་རླུང་དྲུག་འགྱུར་ཟེར། །
ནམ་རེ་རང་དགར་མི་ལེན་ཡང༌། །
དེ་རིང་ཕུ་བོ་ཁྱེད་ལ་ལེན། །
གསོན་དང་ལོ་རྒྱུས་ཨེ་འདྲ་ཡོད། །



38
རྟ་རྒྱུག་ཁྲི་གསོལ།
ང་སྐྱེས་ཞག་གསུམ་འགྲོ་བའི་དུས། །
ཁྱིམ་མཚེས་བདུད་མོ་གླ་སྐེ་ལ། །
བདུད་ཕྲུག་ལྕགས་སྒྲུབ་སྟོབས་ལྡན་གདའ། །
ཞག་མ་བདུན་ལ་མ་བཏུལ་ན། །
བདུད་ཕྲུག་ལྕགས་སྲོག་ཐོབ་ལེ་རེད། །
སུས་ཀྱང་འདུ་དབང་མེད་ལེ་ཟེར། །
དེ་ཟེར་གཏམ་གླེང་བདེན་ན་ཡང་། །
བུ་ངས་བདུད་ཕྲུག་ཆམ་ལ་ཕབ། །
སངས་རྒྱས་བསྟན་པའི་ཆོས་འགོ་བཙུགས། །
ཞག་པོ་ལྔ་གསུམ་བཅོ་ལྔའི་ཐོག །
ཡར་ཁམས་བྱང་གི་ས་ཆ་ནས། །
ཕོ་འདྲེ་ཀླུ་བཙན་རྒྱལ་པོ་ཡིས། །
ལྕགས་བྱ་སྤུན་བདུན་ས་འདིར་མངགས། །
ལྕགས་བྱ་སྤུན་བདུན་མཁའ་ནས་རྒྱུགས། །
འགོག་བཟའ་མ་དང་ཇོ་རུ་ངའི། །
ཤ་ཁྲག་དམར་མཆོད་གཏོང་གི་ཟེར། །
སྙིང་དམར་ཕོ་འདྲེའི་ཁ་ཟས་ཟེར། །
བདུད་བྱའི་ལྕགས་སྡེར་མགོ་བོར་བརྐྱངས། །
ལ་མོར་སྤེན་མའི་གཞུ་མོ་བཀུགས། །
སྐྱེར་པ་རྣོན་པོའི་མདའ་མོ་འཕངས། །
ལྕགས་བྱ་སྤུན་བདུན་ཐང་ལ་བཏབ། །
ཞག་མ་བདུན་གསུམ་ཉེར་གཅིག་ཐོག །
ས་དམ་འཇང་གི་རྒྱལ་པོ་ཡིས། །



ཟི་མའི་ཡུལ་ནས་རྟ་གཡང་ཕབ།
39
ཚ་དཔོན་སྦྲ་ནག་ཟེར་ལོ་ཞེས། །
གླ་སྐེའི་འདུག་རོགས་ས་འདིར་མངགས། །
ཚ་དཔོན་སྨྱུག་ཁང་སྒོ་ཁར་འོངས། །
ལྕགས་སྒྲུབ་ཚབ་ཏུ་ང་དགོས་ཟེར། །
བུ་ཚབ་སློང་བར་འོང་ལེ་ཟེར། །
མ་ཡིས་བུ་ངའི་གཏམ་བཞིན་མཛད། །
ཚ་དཔོན་ཟེར་ལོར་བུ་ང་སྤྲད། །
ཚ་དཔོན་རབ་ཁ་གཅོད་པའི་དུས། །
བུ་ངས་ཚ་དཔོན་རྨ་ཆུར་བཏབ། །
མགོ་ལུས་དུམ་བུ་དགུ་རུ་བཏང་། །
མ་ཤེས་དམྱལ་བའི་གཏིང་ལ་བརྫངས། །
དགུང་ལོ་དྲུག་གཉིས་བཅུ་གཉིས་ཐོག །
བྱང་བདུད་ཕོ་འདྲེ་ཀླུ་བཙན་གྱིས། །
སྤྱང་ཀི་མགོ་མོ་དགུ་ལ་སྤྲུལ། །
ཨ་སྐྱིད་ལུག་ཐང་གོང་མར་མཆོངས། །
ལུག་ཁྱུ་ཁྱུར་མིད་གཏོང་བའི་དུས། །
ཨ་སྐྱིད་མིང་སྲིང་བཞི་པོ་ཡང་། །
ཀླུ་བཙན་ཁ་ལ་ཤོར་ནས་ཐལ། །
མ་འདུག་ཇོ་རུ་ར་མདར་སོང་། །
འུར་གྱིས་ཀླུ་བཙན་ར་གཡས་གཏོར། །
ཨ་སྐྱིད་མོན་བཟའ་འབུམ་སྒྲོན་ལ། །
རྩ་རླུང་བརྒྱུད་ནས་གླུ་ཞིག་བླངས། །
ཀླུ་བཙན་བླ་གནས་འཚོལ་བར་མངགས། །



40
རྟ་རྒྱུག་ཁྲི་གསོལ།
འདི་ལོ་ཟི་མའི་ས་ཆ་ནས། །
རྟ་གཡང་མང་པོ་གླིང་ལ་ཕབ། །
སྤྱི་དཔོན་ཕ་ཁུ་གསུམ་པོ་ལ། །
མ་ཤོར་ཟབ་པར་སྲུང་དགོས་བཤད། །
འོན་ཀྱང་དེ་རིང་ཉིན་མོ་ལ། །
ཁྲོ་ཐུང་བྱེད་རྒྱུ་མང་ནས་གདའ། །
ཟི་མའི་རྒྱལ་པོར་ངོ་དགའ་འཁྲབ། །
ཟི་མའི་རྟ་གཡང་མང་དག་གཅིག །
ངེད་ཚོ་གླིང་གི་ལྷ་རྟ་གཉིས། །
སྔགས་ཀྱིས་ཟི་མར་མངགས་ལེ་དེ། །
རང་གཞན་ཕུང་བའི་གཞི་མ་རེད། །
བོད་ལ་ཕུང་གཞི་རྣམ་གསུམ་ཡོད། །
རྟ་དར་ལྕེ་འདྲ་བས་བདག་པོ་འཕུང་། །
སྨན་མགོ་གཉིས་མ་ཡིས་ཚེ་རོགས་འཕུང་། །
དཔོན་ཌ་རུ་མགོ་ཡིས་སྡེ་ཆེན་འཕུང་། །
དེ་བོད་ཀྱི་ཕུང་གཞི་རྣམ་གསུམ་རེད། །
ད་དུང་སྨྱོ་བ་རྣམ་གསུམ་ཡོད། །
བྱ་ཁུ་བྱུག་སླེབས་ཁར་ཁྭ་ཏ་སྨྱོ། །
དགུང་སྦྲང་ཆར་འབབ་ཁར་སྤྲིན་གསར་སྨྱོ། །
མགོ་སྐྲ་དཀར་གྱུར་ཁར་བན་རྒན་སྨྱོ། །
ཟེར་བ་གནའ་མིའི་གཏམ་ལ་གདའ། །
ཁྲོ་ཐུང་བྱེད་རྒྱུ་མང་དང་གཅིག །
རྒྱ་ཚ་གསང་རྒྱ་ཆེ་དང་གཉིས། །



ཟི་མའི་ཡུལ་ནས་རྟ་གཡང་ཕབ།
སྤྱི་དཔོན་བློ་སྦུག་དོག་དང་གསུམ། །
ང་ཇོ་རུར་བརྡ་ཙམ་མ་བྱས་པར། ། །
འཇོན་འཇོན་དམག་སྣེ་ཟི་མར་དྲངས། །
རྒྱ་འུབ་མ་བསྡུས་མནར་བའི་དུས། །
ཁ་ཆུང་པདྨའི་འཛུམ་མདངས་འཚེར། །
ལྷ་སྲས་སྐྱབས་འཇུག་མཛད་རོགས་ཟེར། །
གླིང་དཀར་མགོ་མོ་མཐོ་བའི་དུས། །
ཇོ་རུ་སྟག་རྒྱབ་རླུང་ལ་བརྩིས། །
མ་ངན་བུ་སྡུག་ཇོ་རུ་ཟེར། ། །
ཁྭ་ཏ་བྱ་ལས་ནག་ཙམ་ཟེར། །
འུག་པ་བྱ་ལས་སེར་ཙམ་ཟེར། །
དོན་མེད་དམའ་ཕབ་ཅི་དགར་བྱེད། །
དེ་རྣམས་ཡིད་ལ་འཁོར་བའི་དུས། །
འགྲོ་དོན་བྱེད་རྒྱུ་ཨ་བ་རེད། །
ལན་གཅིག་རྒྱ་ཚའི་བཞེད་པར་བལྟས། །
ཁྲི་དམག་སྲོག་ལས་འགྲོལ་ཐབས་བྱེད། །
རིན་ཆེན་ཤོག་ཆག་འདི་ཡི་ནང་། ། །
བྱིན་རླབས་ཅན་གྱི་འབྲུ་བདུན་ཡོད། །
མྱུར་བར་ཁྱེར་ནས་སྒར་དུ་སོང་། །
གསོལ་བ་སྨོན་ལམ་ཡང་དག་ཐོབས། །
ཕྱོགས་བཞིར་འབྲུ་སྣ་གཏོར་མ་ཉིད། །
མཁའ་ནས་ཉི་མ་སྤུན་བདུན་ཤར། །
འཁྱག་དང་ཁ་བ་དེ་མར་འཇོམས། །



42
རྟ་རྒྱུག་ཁྲི་གསོལ།
ཟི་མའི་རྒྱལ་སའི་ལམ་བུ་བཤངས། །
དམག་སྣེ་ཆུ་བོ་བཤར་བཤར་དྲོངས། །
ཇོ་རུས་རིམ་བཞིན་བལྟས་པས་ཆོག །
ཞལ་ལུའི་ཐུགས་ལ་དེ་ལྟར་ཞོག །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་དེ་ལྟར་བཞེས་པ་དང་། འབུམ་པའི་ཞལ་ལུ་དཀར་པོ་ཐུགས་
རབ་ཏུ་དགྱེས་ནས་ལྷ་སྲས་ཇོ་རུ་རིན་པོ་ཆེ། ཁ་བ་འཇོམས་པའི་བྱིན་རླབས་
གནང་བ་སྐུ་དྲིན་ཆེ་གསུངས་པ་དང་། སྔར་བཞིན་རྒོད་ཐང་དཀར་ཞིག་ཏུ་
སྤྲུལ་ནས་གཤོག་སྟབས་ལིང་ངེར་ཁ་ཐུག་འཕུར་ཏེ་སྒར་སར་སླེབས་པའི་དུས་ན་
སྔར་བཞིན་ཁ་བ་ལྷབ་ལྷབ་བུ་ཡུག་འཚུབ་འཚུབ་བྱེད་པ་དང་། ལས་དམག་ལ་
ལ་གྲང་ངད་མ་བཟོད་པར་འཁྱགས་ཤི་ཐེབས། ལ་ལ་ཟ་འཐུང་མ་འབྱོར་བར་
བཀྲེས་ལྟོགས་ཀྱིས་མནར། འགེལ་ཁལ་བྲེ་སེར་གཡག་དང་། ཁྱུང་དཀར་
མཛོ། སྨུག་ཆུང་དྲེལ་དང་། འདོ་བ་རྟ་ལ་སོགས་པར་རྩྭ་བཟའ་ཆུ་འཐུང་
དང་བྲལ་བས་ཤི་ནས་རང་སར་འཁོད་པའི་ཚེ། ཕ་སྤྱི་དཔོན་གྱིས་རྒོད་ཐང་
དཀར་མཐོང་བ་དང་རྒྱ་ཚ་ཡིན་པ་ཤེས་ནས་དགའ་ལྷང་ངེར་རྒྱ་ཚའི་གམ་དུ་
ལྷགས་ནས་ཇོ་རུས་བཀའ་ཅི་འདྲ་ཞིག་མཛད་བྱུང་ངམ་ཞེས་དྲིས་པས་རྒྱ་ཚས་
རང་གཟུགས་མངོན་སུམ་དུ་བསྟན་ནས་ལས་གུར་དུ་བྱོན། ཚང་མ་རང་རང་
གི་གནས་སུ་འཁོད་པ་དང༌། ཡཱ་ གླིང་གི་ཨ་ནུའི་ཚོགས་རྣམས་ཐུགས་མ་་་་
གཡེངས་རྒྱུ་ཚའི་གླུ་ལ་གསོན། སྲས་ཇོ་རུའི་བཀའ་བཀོད་འདི་འདྲ་བྱུང་
གསུངས་ནས་དཀར་མོ་དྲུག་འགྱུར་ལ་དྲངས་ནས་གླུ་འདི་འདྲ་ཞིག་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། ། །
གླུ་ཐེངས་གསུམ་ངག་གི་འགུག་ལུགས་རེད། །



43
.
ཟི་མའི་ཡུལ་ནས་རྟ་གཡང་ཕབ།
དུས་དེ་རིང་ལྷ་ཞིག་འབོད་ལེ་འདི། །
ལྷ་ཡར་མཁྱེན་ཚངས་པ་དཀར་པོས་གཟིགས། །
བར་མཁྱེན་གཉན་ལྷ་སྐུ་ལྷས་གཟིགས། །
མར་མཁྱེན་ཀླུ་རྒྱལ་གཙུག་ནས་གཟིགས། །
མཁྱེན་གཟིགས་བར་ཆད་ཞི་བར་ཤོག །
ས་འདི་ས་ངོ་མ་ཤེས་ན། །
ཤར་ཟི་མའི་ལ་གསུམ་བར་མ་རེད། །
ང་འདྲ་ང་ངོ་མ་ཤེས་ན། །
ཚོ་དྲུག་གླིང་གི་ས་ཆ་ནས། །
ཁྲི་དཔོན་རྒྱ་ཚ་ཞལ་དཀར་ཟེར། །
གླུ་འདི་གླུ་ངོ་མ་ཤེས་ན། །
རྒྱུ་ཚའི་དཀར་མོ་དྲུག་འགྱུར་ཟེར། །
དེ་རིང་ང་ཡིས་གླུ་ཞིག་ལེན། །
མཐའ་དབུས་མེད་པའི་གླུ་ཞིག་ལེན། །
འགག་པ་མེད་པའི་གླུ་ཞིག་ལེན། །
འཁྲུལ་པ་མེད་པའི་གླུ་ཞིག་ལེན། །
འདིར་བཞུགས་གླིང་གི་དཔའ་རྟུལ་རྣམས། །
གསོན་དང་འདྲ་མ་འདི་འདྲ་གདའ། །
རང་ས་གླིང་ལ་སླེབས་པའི་དུས། །
ནམ་མཁའ་སྟེང་གི་གཞལ་ཡས་ནས། །
ཁྲི་གདུགས་ཉི་མའི་འཛུམ་ཞལ་འཚེར། །
གང་ཟག་སེམས་ཅན་བདེ་མོར་གདའ། །
དེ་ནས་རིམ་བཞིན་སོང་བ་ན། །



44
རྟ་རྒྱུག་ཁྲི་གསོལ།
ངོ་མཚར་ལྟད་མོ་ཨེ་འདྲ་བྱུང་། །
རྨ་སྨད་གཡུ་ལུང་སུམ་མདོ་ལ། །
གཡུ་ཡི་ན་བུན་འཁྲིགས་ནས་གདའ། །
འཇའ་འོད་གུར་ཁང་ཕུབ་ནས་གདའ། །
མེ་ཏོག་ཆར་པ་བབས་ནས་གདའ། །
སྤོས་དཀར་དྲི་ཞིམ་འཐུལ་ནས་གདའ། །
ཡ་མཚན་ལྟད་མོ་ལྟ་བཞིན་སོང་། །
རྨ་གཡུ་ལུང་བྲག་དཀར་གཡས་ལ་བབས། །
སྤང་མེ་ཏོག་བཀྲ་བའི་གཡོན་ནས་བལྟས། །
མཁའ་ལ་འཇའ་ཚོན་སྣ་ལྔ་འཁྲིགས། །
ས་ལ་འཇའ་གཟུགས་ལྷམ་མེར་གསལ། །
ངོ་མཚར་འཇའ་གུར་ཕུབ་པའི་ནང༌། །
ཇོ་རུ་འཇའ་འོད་འཁྱིལ་ལེར་གདའ། །
ལ་མོར་རྒྱ་ཚས་གླུ་ཞིག་ཕུལ། །
མ་ལུས་གླིང་པའི་སྐྱིད་སྡུག་ཞུས། །
ཇོ་རུ་དཔོན་གྱིས་རྒྱུ་ཚ་ང་། །
ཨ་སྟེང་སེར་རུའི་ནང་དུ་དྲངས། །
བཀའ་དང་བཀོད་པ་འདི་འདྲ་བྱུང༌། །
གླིང་གི་འགོ་དཔོན་མཐོ་པོ་མ། །
དོན་ཆེན་ཇོ་རུར་བཀའ་སྐོར་མེད། །
འཚབ་འཚབ་དམག་གི་ལས་ལ་མྱུར། །
ཧུར་ཧུར་ཟི་མའི་ལམ་ལ་འཇུག །
སྟབས་མ་ལེགས་རང་བྱུང་གནོད་འཚེ་ཕོག །



ཟི་མའི་ཡུལ་ནས་རྟ་གཡང་ཕབ།
45
ཐབས་ཅི་བྱེད་མེད་པར་འཁུན་པ་སྦྱིན། །
ང་བུ་སྡུག་ཇོ་རུ་ཨེ་དྲན་ཞེ། །
སྟག་རོང་ཨ་ཁུ་ཁྲོ་ཐུང་ལ། །
མཐུ་དང་སྤྲུལ་པའི་མཁན་པོ་ཟེར། །
གླིང་རྒོད་ཁ་བས་མནར་བའི་དུས། །
འཕྲུལ་གྱིས་ཁ་བ་མི་འཇོམས་ལེ། །
ང་ལ་སྐྱབས་ཞུ་ཅི་གོ་རེད། །
སྒ་སྡེ་སྐྱོགས་ཀྱི་ལྡེ་མིག་ལ། །
མགོན་པོ་བེར་ནག་སྤྲུལ་པ་ཟེར། །
ཁ་བའི་གནོད་འཚེ་བྱུང་བའི་དུས། །
ལུས་ཀྱི་སྤྲུལ་པ་མི་གྱེས་ལེ། །
ང་ལ་སྐྱབས་ཞུ་ཅི་གོ་རེད། ། །
དར་འཕེན་དུག་གི་སྡོང་པོ་ལ། །
མཚོན་གྱིས་རི་ཆེན་བཤགས་མི་ཟེར། །
ཁ་བས་གླིང་པ་བསྐོར་བའི་དུས། །
མདུང་གིས་ཁ་བ་མི་བཤགས་ལེ། །
ང་ལ་སྐྱབས་ཞུ་ཅི་གོ་རེད། །
འོན་ཀྱང་ད་ཐེངས་ལན་མོ་གཅིག །
གླིང་བུ་རྟ་དུ་མའི་སྲོག་ལ་བརྟེན། །
ཨ་ཕོས་ཐབས་ཤིག་བྱེད་ཆོག་གསུངས། །
ཁ་འཇོམས་ནས་འབྲུ་བདུན་ཙམ་གནང་། །
གསོལ་བ་སྨོན་ལམ་ཡང་དག་ཐོབས། །
ཤར་ལྷོ་ནུབ་བྱང་བཞི་ལ་གཏོར། །



46
རྟ་རྒྱུག་ཁྲི་གསོལ།
མཁའ་ནས་ཉི་མ་སྤུན་བདུན་ཤར། །
གངས་ཆེན་སྲིབ་ལ་བཞུར་ཡོང་གསུངས། །
གངས་ཆེན་ཉི་མས་བཞུ་བའི་དུས། །
ཟི་མའི་མེ་ཏོག་ཐང་ཆེན་ལ། །
ལས་དམག་ཆུ་བོ་བཤར་བཤར་དྲངས། །
རྡོག་སྒྲིལ་པོའི་ཐབས་དང་ཇུས་ལ་བརྟེན། །
དྲག་པོའི་དཔུང་སྡེབ་མ་བྱས་ན། ། །
ཕོ་ཁེར་རྒྱུག་གཏང་མ་མི་ལོན་གསུངས། །
ཇོ་རུ་རྗེས་ནས་རྩེབ་ཡོང་གསུངས། །
གོ་ན་བློན་ཚོགས་ཐུགས་ལ་ཞོག །
མ་གོ་གླུ་ལ་སྐྱོར་རྒྱུ་མེད། ། །
ཅེས་གླུ་དེ་ལྟར་ཕུལ་བ་དང་དཔའ་རྟུལ་རྣམས་ཀྱི་ཡིད་ལ་རྨ་བྱའི་རྣ་བར་
དབྱར་རྔའི་སྒྲ་སྒྲོག་པ་ལྟ་བུའི་དགའ་སྐྱིད་ཁོག་ཏུ་འཛོམས། ཇོ་རུའི་བཀའ་ལ་
དད་གུས་ཚད་མེད་ཅིག་སྐྱེས་ནས་འདུག་པའི་སྐབས། ཁྲོ་ཐུང་གི་སེམས་ལ་ཇོ་
རུས་གསུངས་པ་དེ་བདེན་མོད་ཀྱང་སེར་ཉི་མ་ནམ་མཁའ་ནས་འདྲེན་རྒྱུ་ས་སྡེ་
ངེད་གཉིས་ཀྱིས་ག་ནས་འོང་། ཇོ་རུར་གྲུབ་རྟགས་བརྒྱ་ཙམ་ལས་མེད། ང་
ཁྲོ་ཐུང་ལ་གྲུབ་རྟགས་བརྒྱ་དང་བཅུ་ཙམ་ཡོད་ཀྱང༌། ཁོང་ནི་ལྷ་རྒོད་མི་རྒོད་
ཅིག་ཡིན་པས་ངས་ཁ་ ཡ་ ག་ནས་ཡོང་བསམས་ནས་ཅི་བྱེད་མེད་པར་འདུག་
འབུམ་པའི་ཞལ་ལུ་དཀར་པོས་ཁ་བ་འཇོམས་པའི་འབྲུ་བདུན་གྱི་ཤོག་ཆག་ཁ་ཕྱེ་
བ་དང༌། མེ་སྟག་དམར་འཚུབ་འཚུབ་དང་ཉི་འོད་འཁྱིལ་ལེར་ཡོད་པས།
དཔའ་རྟུལ་རྣམས་ཧ་ལས་པ་དང་བལྟ་བ་མིག་གིས་མ་བཟོད། ལུས་པོ་འདོམ་
གང་གྲུ་བཞི་ཡང་ཚིག་ཐལ་སྙམ་པའི་འཆར་སྣང་གིས་རྒྱང་རིང་དུ་འབྲོ་དགོས་པ་
ཞིག་བྱུང་། དེར་འབུམ་པའི་ཞལ་ལུ་དཀར་པོ་དང་། ཚ་ཞང་འདན་མ་བྱང་



ཟི་མའི་ཡུལ་ནས་རྟ་གཡང་ཕབ།
ཁྲ། སེང་ ཨ་དོམ་མི་ཡི་སྤྱང་ཀི འབྲུ་སྒ་སྡེ་ཆོས་སྐྱོང་བེར་ནག དར་་
འཕེན་དུག་གི་སྡོང་པོ། སྟག་རོང་ཨ་ནུ་སྟག་འཕེན། སྟག་རོང་ཨ་ནུ་གཟིག་
འཕེན་བཅས་ཀྱིས་ནས་འབྲུ་རེ་རེ་བླངས། རང་རང་གིས་ཕྱོགས་སུ་གསོལ་བ་
སྨོན་ལམ་ཡང་དག་པ་བཏབ་ནས་ག་ལེར་གཏོར་བ་དང་མཁའ་ལ་མེ་ལྕེས་ཁེངས།
ཉི་མ་སྤུན་བདུན་ཤར། ས་གཞི་དྲོད་ཀྱིས་ཁེངས། ལྗོན་ཤིང་ཐམས་ཅད་
འཚིགས། རི་ཀླུང་མེད་པའི་ཁ་བ་རྣམས་ཡུད་ཙམ་ལ་བཞུར། ས་ནག་ཆུ་
ཡིས་ཁེངས། མཐའ་མ་ཆུས་འུ་ཟི་དང་ཟི་མ་གཉིས་ཀྱི་ས་མཚམས་ཀྱི་རོང་ཆེན་
བཅད། རོང་ཁ་བ་དཀར་པོའི་གཡོན་ཕྱོགས་ནས་བཤར། ཡུལ་ཆུ་དེ་ཕྱིས་
གཙང་པོ་ཆེན་པོ་ཞིག་ཏུ་གྱུར་ནས་སྨུག་གུ་བརྒྱུད་མཐའ་ཡི་རྒྱ་མཚོ་ཆེན་པོར་
བབས་པར་གྲགས། དུས་དེ་ཡི་ཚེ་གླིང་དཀར་སྟོད་ཀྱི་རྨ་ཆེན་སྤོམ་རིའི་གཡས་
ཟུར་ནས་སྒོམ་ཆེན་ཨ་ཁུ་ཏིང་མེད་ཀྱིས་ཆོས་གོས་རྣམ་སྦྱར་གཤོག་པའི་ཚུལ་དུ་
བྱས་ནས་སྐད་ཅིག་ཉིད་དུ་ཟི་མའི་ལ་ཆེན་བར་མའི་མཁར་བྱོན་པ་དང་ལྗགས་
ཐུན་རྡོ་དམར་ཞེས་པ་དེ་གཡུགས་ནས་མེ་རྣམས་བསད་ནས་གླིང་པ་རྣམས་ལ་
བཀའ་བཀྱོན་ཚུལ་དུ་གླུ་འདི་འདྲ་ཞིག་བླངས་སོང་། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
ལྷ་ཆོས་སྐུ་ལོངས་སྐུ་སྤྲུལ་སྐུ་གསུམ། །
འཁོར་རང་འདྲ་བརྒྱ་ཚོ་ཚོགས་ཀྱིས་བསྐོར། །
དེ་རིང་སྒོམ་ཆེན་གྲོགས་ལ་བྱོན། །
ས་འདི་ས་ངོ་མ་ཤེས་ན། །
ཟི་མ་ཡུལ་གྱི་ས་ཆ་ནས། །
ཟི་མའི་ལ་ཆེན་བར་མ་ཟེར། །



རྟ་རྒྱུག་ཁྲི་གསོལ།
ང་འདྲ་ང་ངོ་མ་ཤེས་ན། །
རྨ་རྒྱལ་སྤོམ་རིའི་གཡས་ཟུར་ནས། །
སྒོམ་ཆེན་ཨ་ཁུ་ཏིང་མེད་ཟེར། །
སངས་རྒྱས་ཆོས་སྒྲ་སྒྲོག་མི་ཡིན། །
རང་བྱུང་གནོད་འཚེ་འགོག་མི་ཡིན། །
འགྲོ་དྲུག་བདེ་བར་འགོད་མི་ཡིན། །
རང་བསྟོད་མ་ཡིན་འདྲ་མ་ཡིན། །
གླིང་སྒར་ཚུགས་པའི་ནང་རྒྱུད་ནས། །
མཐོ་བ་རྒྱ་ཚ་ཞལ་ལུ་གཅིག །
དམའ་བ་དམག་དམངས་ཡན་ཆོད་གཉིས། །
རྣ་བ་མ་གཡེངས་ང་ལ་གསོན། །
གསོན་དང་ཞུ་རྒྱུ་འགའ་རེ་གདའ། །
འདི་ལོ་གླིང་གི་ཨ་ནུའི་ཚོགས། །
འདུག་མ་ཚུགས་ཆུ་མོ་འཁོལ་འདྲ་མ། །
ལས་མི་འོང་འོང་མདོག་ཆེན་པོ་མ། །
དཔོན་ཇོ་རུའི་སྙན་ལ་མ་སྒྲོན་ལེ། །
རང་དགར་ལས་དམག་དྲངས་ལེ་དེ། །
སྨྱོ་ལེ་རེད་དམ་འཁྲུལ་ལེ་རེད། །
མཁའ་ལ་མེ་ལྕེ་དམར་པོས་ཁེངས། །
ས་ལ་སྔོན་མོ་ཆུ་ཡིས་ཁེངས། །
ནག་པོ་ས་དེ་ཆུ་ཡིས་ཁྱེར། །
ལྗོན་པ་རྩི་ཤིང་མེ་ཡིས་འཚིགས། །
མེ་ཆུ་གཉིས་ཀྱི་འུར་སྒྲས་བརྒྱངས། །



49.
ཟི་མའི་ཡུལ་ནས་རྟ་གཡང་ཕབ།
ལས་ཆག་སྒོ་འདི་ཞིག་ཐོན་ན་ཡང་། །
བློ་ཤེས་རབ་སྒོ་མོ་མི་ཕྱེ་ལེ། །
མཐུ་སྔགས་ཀྱི་སྤྲུལ་པ་མ་སྤྱད་ལེ། །
ཡིད་སྣང་མེད་འདུག་པ་ཅི་གོ་རེད། །
ཕ་སྤྱི་དཔོན་རོང་ཚ་ཁྲ་རྒན་ལ། །
བློ་ཤེས་རབ་ནམ་མཁའ་སྒོ་ཕྱེ་ཟེར། །
དོན་འགག་ལ་ཐུག་དུས་ལྐུགས་པ་རེད། །
སྟག་རོང་དཔོན་པོ་ཁྲོ་ཐུང་ལ། །
མཐུ་ངན་སྔགས་ཐོག་སེར་བབ་བབ་ཟེར། །
དོན་ངོ་མ་ནུས་མེད་འཇའ་བོ་རེད། །
སྒ་སྡེ་ཆོས་སྐྱོང་བེར་ནག་ལ། །
མགོན་པོ་བེར་ནག་སྤྲུལ་པ་ཟེར། །
དོན་དམ་པ་རྩལ་མེད་ཟོག་པོ་རེད། །
དཔེ་བཞག་ན་འདྲ་མ་ཨེ་འདྲ་ཡོད། །
གྲོད་ལྟོགས་དུས་ཟས་ཀྱིས་མ་ཕན་ན། །
ཞིང་སྐྱེ་ལུགས་བཟང་ཡང་ཨ་དགོས་ཆུང་། །
ཁ་སྐོམ་དུས་ཆུ་ཡིས་མ་ཕན་ན། །
ཆུ་རྦ་སྒྲ་ཆེ་ཡང་ཨ་དགོས་ཆུང་། །
ལས་ཕན་མེད་ཁ་ཆར་མ་འགོག་ན། །
མཐུ་རང་དབང་ཐོབ་ཟེར་སྟོང་གཏམ་རེད། །
འབྱུང་བཞིའི་གནོད་པ་མ་གཏོར་ན། །
སྲིད་གྲུབ་རྟགས་ཟེར་བ་རྫུན་མ་རེད། །
ཟི་མ་ཡུལ་གྱི་རྒྱལ་ས་ལ། །



རྟ་རྒྱུག་ཁྲི་གསོལ།
རྟ་ཤོར་ར་མདར་བྱོན་དགོས་ན། །
རྨ་སྨད་གཡུ་ལུང་སུམ་མདོ་ནས། །
ཇོ་རུ་གདན་འདྲེན་མ་བྱས་ན། །
ཁྱོད་རྐང་གྲངས་མང་ཡང་འོང་ལེ་མིན། །
དཔོན་ལྷ་སྲས་ཇོ་རུ་རིན་པོ་ཆེ། །
རྗེ་རིགས་གསུམ་མགོན་པོའི་ིསྤྲུལ་པ་རེད། །
སངས་རྒྱས་སྟོང་གི་ཕོ་ཉ་ཡིན། །
རྒྱ་བོད་གཉིས་ཀྱི་ནོར་བདག་རེད། །
མ་འདུག་གླིང་གི་དཔའ་བོ་ཚོ། །
མགྱོགས་པའི་རྟ་ལ་སྒ་སྲབ་བསྟད། །
རྒོད་པའི་བུ་ལ་འཁོར་གསུམ་བསྐོར། །
སྒར་ཆེན་བཏེགས་ནས་མྱུར་དུ་བྱོན། །
ཟི་མའི་མེ་ཏོག་ཐང་ཆེན་ལ། །
གླིང་དཀར་དཔུང་གི་སྒར་གྲལ་བསྒྲིགས། །
འགོག་མོའི་ཇོ་རུ་ལྷ་ཡི་སྲས། །
དེ་ན་ཕེབས་པའི་སྨོན་ལམ་ཡོད། །
གླིང་པའི་དོན་ཆེན་འགྲུབ་ནས་ཡོང་། །
གོ་ན་གླིང་པའི་ཐུགས་ལ་ཞོག །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་དེ་ལྟར་ཕུལ་བ་དང་ནམ་མཁར་འཇའ་ཡལ་བ་ལྟར་མི་སྣང་བར་
གྱུར། ཕ་སྤྱི་དཔོན་གྱིས་གཙོས་པའི་བློན་ཆེན་རྣམས་དད་གུས་ཚད་མེད་བྱུང་
ན་ཡང་། ལས་ཐོག་མ་ནས་འཕྱུགས་པས་ཁ་ཅུང་ཞིག་སྐྱེངས་པའི་ཚུལ་དུ་
གནས། དཔོན་དམག་གཞན་རྣམས་སྒོམ་ཆེན་གྱི་བཀའ་ལ་ཤིན་ཏུ་དད་ནས་



ཟི་མའི་ཡུལ་ནས་རྟ་གཡང་ཕབ།
51
རང་རང་གི་ལྷ་ལ་གསོལ་བ་སྨོན་ལམ་བཏབ་ནས་འདུག་པའི་སྐབས། ཨ་ཁུ་ཁྲོ་
ཐུང་གིས་ཐབས་སྤྱད་ཀྱང་ཁ་བ་མི་བཞུར་མེ་ཡང་མི་འཇོམས་པར་མགོ་བོ་དུད་
ཅིང་ཕྲག་པ་གློད་ནས་བསྡད། དར་གཅིག་ནས་མགོ་བོ་གཟེངས་པ་དང་།
ཧོར་འདུག་ཙམ་ཞིག་བྱས་ནས་སྔགས་འཕྲུལ་བརྒྱུད་ཟི་རྟ་ཕྱིར་ལོག་བྱེད་དགོས་
བྱུང་བའི་ཞུ་བཤགས་ཀྱི་གླུ་འདི་འདྲ་ཞིག་ཞུས་སོང་། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
ལྷ་རྟ་མགྲིན་དམར་པོ་མཐུ་སྟོབས་མཁྱེན། །
བོན་སྐུ་ཚེ་དབང་རིག་འཛིན་མཁྱེན། །
བོན་སྤྲུལ་སྟོན་པ་གཤེན་རབ་མཁྱེན། །
བོན་སེར་བླ་མའི་ཚོགས་རྣམས་མཁྱེན། །
དེ་རིང་ཁྲོ་ཐུང་ཁ་འཛིན་མཛོད། །
ས་འདི་ས་ངོ་མ་ཤེས་ན། །
ཟི་མའི་ལ་ཆེན་བར་མ་རེད། །
ང་འདྲ་ང་ངོ་མ་ཤེས་ན། །
སྟག་རོང་དུག་མཚོ་འཁོལ་མ་ནས། །
ཨ་ཁུ་གེར་ཐུང་རྒྱལ་པོ་ཟེར། །
འདི་ནས་བརྩིས་པའི་ཉིན་འགའི་སྔོན། །
མི་འཇིགས་པ་ཅན་ཞིག་སྒོ་ལ་ལྷགས། །
ང་ཁྲོ་ཐུང་སྐྲག་ནས་སྐྱབས་ཞུ་བྱས། །
འུ་ཐུག་ནས་མཁར་ནང་གདན་འདྲེན་ཞུས། །
ཁ་ལ་ཟས་རིགས་མངར་གསུམ་དྲངས། །



རྟ་རྒྱུག་ཁྲི་གསོལ།
རྣ་ལ་གང་མཁས་སྙན་སྙན་གསོལ། །
ཟི་མ་རྒྱལ་པོས་སྡིགས་མོ་བྱེད། ། །
སྲོག་ལ་ཐུག་པའི་ཁྲོ་ཐུང་འདར། །
ཟི་རྒྱལ་མདུན་དུ་དམ་བཅའ་བཞག །
ངན་པའི་སྔགས་དང་མཐུ་ལ་བརྟེན། །
ཟི་མའི་རྟ་དང་གླིང་གི་རྟ། །
མཉམ་དུ་ཟི་མར་བརྫང་དགོས་བྱུང་། །
གླིང་སྒར་ལམ་དུ་འཇུག་པའི་དུས། །
དཀར་པོ་གངས་ཀྱི་དགྲ་དང་གཅིག །
དམར་པོ་མེ་ཡི་དགྲ་དང་གཉིས། ། ་
རང་འབྱུང་གནོད་འཚེ་བྱུང་ན་ཡང་། །
ལྷ་སྲས་ཇོ་རུས་བྱིན་གྱིས་རླབས། །
སྒོམ་ཆེན་ཨ་ཁུས་ཐུགས་རྗེས་གཟིགས། །
ཉེས་དང་ཆག་སྒོ་ཆེས་མ་བྱུང་། །
འདིར་ཚོགས་གླིང་གི་ཕུ་ནུ་རྣམས། །
ཐུགས་དགོངས་པ་མ་ཚོམ་ཐུགས་རྗེས་གཟིགས། །
ཞུ་བ་བཤགས་པ་འགྱོད་པ་གསུམ། །
ཨ་ཁུས་ཡང་ཡང་ཞུས་པས་ཆོག །
ཕྱིས་འདི་ལྟར་མི་བྱེད་དམ་ཞིག་འཇོག ། །
ཅེས་གླུ་དེ་ལྟར་ཕུལ་བ་དང༌། ལ་ལས་ཁྲོ་ཐུང་ལ་ཁྲོ་མིག་ཧྲིག་ཧྲིག་ལྟ་བ་
དང༌། ལ་ལས་ཁྲོ་ཐུང་ཌ་རུ་མགོ་འདི་ས་ཕྱོགས་གང་དུ་ཡིན་ཡང་གཡོ་དང་།
ཁྲམ་པ། ནང་རུལ་མི་བྱེད་པའི་དཔེ་མེད་ཅེས་འཁང་ར་སྣ་ཚོགས་འདེབས་
པའི་སྐབས། ཕ་སྤྱི་དཔོན་རོང་ཚ་ཁྲ་རྒན་ན་རེ། ཇོ་རུའི་ཐུགས་རྗེའི་བྱིན་



ཟི་མའི་ཡུལ་ནས་རྟ་གཡང་ཕབ།
53
རླབས་ལ་བརྟེན་ནས་ཉི་མ་སྤུན་བདུན་གྱིས་ཁ་བ་བཞུར། སྒོམ་ཆེན་ཨ་ཁུ་ཏིང་
མེད་ཀྱི་ཐུགས་རྗེས་མེ་རྣམས་འཇོམས། ངེད་ཚོ་ཉི་མ་སྤྲིན་བྲལ་ལྟ་བུ་བྱུང་བས་
ད་ནི་ཨ་ཁུ་ཏིང་མེད་ཀྱི་བཀའ་བཞིན་མྱུར་དུ་ཟི་མའི་མེ་ཏོག་ཐང་དུ་བསྐྱོད་ན་
དགའ། དེ་མུར་འདུག་ན་བདུད་ཀྱི་བར་ཆད་ཡོང་ཆེ་གསུངས་ནས་དལ་བ་
རིང་མོ་ལ་དྲངས་ནས་གླུ་འདི་འདྲ་ཞིག་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ལྷ་ཆོས་སྐུ་ལོངས་སྐུ་སྤྲུལ་སྐུ་གསུམ། །
བྱིན་རླབས་ཅན་གྱི་ལྷ་གསུམ་མཁྱེན། །
དེ་རིང་ཨ་ཕོའི་ཁ་འཛིན་མཛོད། །
ས་འདི་ས་ངོ་མ་ཤེས་ན། །
ཟི་མའི་ལ་ཆེན་བར་མ་རེད། །
ང་འདྲ་ང་ངོ་མ་ཤེས་ན། །
ཁྲ་མཁར་ཁྱུང་རྫོང་ནང་རྒྱུད་ནས། །
རྫོང་མི་འགྱུར་ཁྲ་མཁར་ཁྱུང་རྫོང་ནས། །
མི་མི་འགྱུར་སྤྱི་དཔོན་ཁྲ་རྒན་ཟེར། །
ང་སྤྱི་དཔོན་དུང་གི་ཐོད་གཙུག་ཅན། །
ལས་གང་བྱས་སྤྱི་ཡི་དོན་དུ་བྱས། །
གཏམ་ཅི་བཤད་སྤྱི་ཡི་དོན་དུ་བཤད། །
བློ་ཤེས་རབ་སྤྱི་ཡི་དོན་དུ་བསྐོར། །
གླུ་འདི་གླུ་ངོ་མ་ཤེས་ན། །



54
རྟ་རྒྱུག་ཁྲི་གསོལ།
སྤྱི་དཔོན་དལ་བ་ཐུང་ཐུང་རེད། །
སྐྱིད་ན་ཇ་ཆང་མཚར་གླུ་ཟེར། །
སྡུག་ན་རང་སེམས་གསོ་གླུ་ཟེར། །
སྡུག་ནས་གསོ་གླུ་མ་ཡིན་དེ། །
དེ་རིང་ལེན་པའི་དུས་ལ་བབས། །
ཟི་མ་ཡུལ་དང་གླིང་དཀར་གཉིས། །
དོན་མེད་མི་ཤ་མི་བགོ་དེ། །
ཟི་མའི་རྟ་གཡང་བཅུ་གསུམ་དེ། །
གླིང་པས་གཡང་དུ་མ་ཕབ་ན། །
ལྷོ་འཛམ་བུ་གླིང་གི་ས་ཆ་ལ། །
རྟ་རྒྱུད་སླར་ནས་མི་དར་ཟེར། །
གླིང་པས་ཟི་མའི་རྟ་གཡང་ཕབ། །
ལྷོ་འཛམ་བུ་གླིང་ལ་ཕན་ལེ་ཟེར། །
ལ་མར་ཟེར་ཟེར་གཏམ་ལ་དཔྱད། །
བསམ་བློ་དྲུག་གསུམ་བཅོ་བརྒྱད་བཏང་། །
བློ་རྩེ་ཉི་ཤུ་རྩ་ལྔ་བསྐོར། ། །
བློ་སྒོ་དགུ་བཅུ་གོ་དགུ་བཀྲམ། །
མཐའ་མ་བསླབ་བྱ་ཨེ་འདྲ་བྱུང་། །
གོང་མ་ལྷ་ལ་བཀའ་སྐོར་མེད། །
ཇོ་རུ་རྒྱལ་པོར་སྙན་སྒྲོན་མེད། །
འཚབ་འཚུབ་ལས་ཀྱི་དོན་ཆེན་འཕྱུགས། །
དེ་རིང་གཏམ་གྱི་རྡོག་ཁ་ལ། །
རྨ་སྨད་གཡུ་ལུང་སུམ་མདོ་ནས། །



ཟི་མའི་ཡུལ་ནས་རྟ་གཡང་ཕབ།
55
ཇོ་རུ་རྒྱལ་པོ་གདན་འདྲེན་ཞུ། །
ཇོ་རུ་ས་འདིར་མ་བྱོན་ན། །
ངེད་ཚོ་མུན་ནག་ལག་གཡུགས་འདྲ། །
རི་མགོ་མཐོན་པོའི་རླུང་དང་འདྲ། །
རྒྱ་མཚོ་ཆེན་པོའི་ལྷུ་བ་འདྲ། །
རྟ་གཡང་ཕབ་རྒྱུ་ཨ་བ་རེད། །་
ངེད་ཚོའི་རང་སྲོག་ཐོན་པ་དཀའ། །
ཟི་མ་འཕྲུལ་གྱི་རྒྱལ་པོ་ལ། །
འཕྲུལ་ཐབས་རྩལ་གསུམ་ཚང་ལེ་ཟེར། །
འཕྲུལ་ཐབས་མང་པོ་སྟོན་པས་ན། །
སྟབས་ཤིག་བྱ་ཐབས་མི་རྙེད་ཟེར། །
ཟི་བློན་ཁྲི་ཚ་དམར་པོ་ལ། །
ཤི་གསོན་དབྱེ་བ་ཕྱེ་མི་ཟེར། །
ཕོ་དེ་འདྲ་འཛམ་གླིང་རེ་གཉིས་ཟེར། །
འཛིངས་ན་ཤོར་བ་མེད་ལེ་ཟེར། །
བདུད་བློན་ནམ་མཁའི་ཐོག་བཟུང་ལ། །
དཔའ་བོ་རྒོད་ཞན་འབྱེད་མི་ཟེར། །
ཐོག་མཁའ་ནས་ལྷུང་ན་གཡོན་མས་བཟུང་། །
ལག་གཡས་པར་སྤྲད་ནས་འཕངས་མི་ཟེར། །
ཕོ་དེ་ཚོའི་དགྲ་ཁ་གནོན་པ་ལ། །
གླིང་དཀར་དཔུང་གི་ནང་རྒྱུད་ནས། །
སྟོབས་དང་རྫུ་འཕྲུལ་ངོམ་མི་ལ། །
ལྷ་ཡི་སྲས་པོ་ཇོ་རུ་དགོས། །



56
རྟ་རྒྱུག་ཁྲི་གསོལ།
དགྲ་ལ་དཔུང་པ་ངོམ་མི་ལ། །
འབུམ་པའི་རྒྱ་ཚ་ཞལ་དཀར་དགོས། །
དགྲ་ལ་མདའ་རྩལ་ངོམ་མི་ལ། ། །
ཚ་ཞང་འདན་མ་བྱང་ཁྲ་དགོས། །
དགྲ་ལ་ཤེད་ཆེན་ངོམ་མི་ལ། །
ས་སྡེ་སྐྱོགས་ཀྱི་ལྡེ་མིག་དགོས། །
སྟེང་གི་མི་ལ་འཁོར་གསུམ་བསྐོར། །
འོག་གི་རྟ་ལ་སྒ་སྲབ་བསྟད། །
སྒོམ་ཆེན་ཨ་ཁུའི་བཀའ་དང་བསྟུན། །
མ་འདུག་ལ་མོར་ཐོན་གྲབས་གྱིས། །
ལ་གསུམ་བར་ལ་འདུག་རིང་ན། །
རྐྱེན་དང་ཆག་སྒོ་བར་ཆད་གསུམ། །
ནམ་ཡོང་སུས་ཀྱང་ཤེས་ལེ་མིན། །
མ་འདུག་ལ་མོར་ལམ་ལ་འཇུག །
སྒར་ཆེན་མེ་ཏོག་ར་བར་བཏེགས། །
འཐབ་ལུགས་ཅི་བྱེད་རིམ་བཞིན་བལྟ། །
གོ་ན་རྣ་བའི་དབུས་སུ་ཆོངས། །
མ་གོ་གླུ་ལ་སྐྱོར་རྒྱུ་མེད། །
ཅེས་ གླུ་དེ་ལྟར་ཕུལ་བ་དང༌། ཐམས་ཅད་ཀྱིས་ཕ་སྤྱི་དཔོན་གྱི་་་་་
གསུངས་པ་ཤིན་ཏུ་བདེན། ད་ངེད་རྣམས་སྐྱོད་ན་ཡག་ལེ་གདའ་ཟེར་ནས་ལ་
ལས་རང་རང་གི་རྟ་ལ་སྒ་སྲབ་བསྟད། ལ་ལས་མཛོ་གཡག་དྲེལ་གསུམ་ལ་
འགལ་ཁ་བཀལ་རྒྱུའི་གྲབས་ལ་མྱུར་བའི་སྐབས་ཨ་ཁུ་ཁྲོ་ཐུང་གི་བསམ་བློར་ཕ་
སྤྱི་དཔོན་གྱི་གླུ་ལ་བརྟགས་ན། དུས་མི་རིང་བར་ཇོ་རུ་ས་འདིར་ཕེབས་རྒྱུ་



ཟི་མའི་ཡུལ་ནས་རྟ་གཡང་ཕབ།
57།
ཡིན་པ་དང་། ངར་བཀའ་བཀྱོན་ཡོང་རྒྱུ་ཐག་གིས་ཆོད། དེ་རིང་སྔོན་དུ་
སྐྱབས་ཞུའི་གླུ་ཞིག་འབུལ་དགོས་བསམ་ནས་ཁྲོ་ཐུང་གིས་གླུ་ཐུང་ཐུང་འདི་་
བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། ། །
བོན་སྐུ་ཚེ་དབང་རིག་འཛིན་མཁྱེན། །
བོན་སྤྲུལ་སྟོན་པ་གཤེན་རབ་མཁྱེན། །
བོན་སེར་བླ་མའི་ཚོགས་རྣམས་མཁྱེན། །
དེ་རིང་ཁྲོ་ལུའི་ཁ་འཛིན་མཛོད། །
གླུ་ལེན་པའི་མགོ་བོ་མཐོ་བར་ཤོག །
ངག་འགུགས་པའི་བསམ་དོན་འགྲུབ་པར་ཤོག །
ས་འདི་ས་ངོ་མ་ཤེས་ན། །
ཟི་མའི་ལ་ཆེན་བར་མ་ཟེར། །
ང་འདྲ་ང་ངོ་མ་ཤེས་ན། །
མི་ཆུང་ཆུང་མ་ཡིན་ཆེན་པོ་ཡིན། །
གླིང་དཀར་ཆགས་པའི་ནང་རྒྱུད་ནས། །
སྟག་རོང་དུག་མཚོ་འཁོལ་མ་ནས། །
སྟག་རོང་དཔོན་པོ་ཁྲོ་རྒྱལ་ཟེར། །
གླུ་འདི་གླུ་ངོ་མ་ཤེས་ན། །
ཁྲོ་ལུའི་ཧར་མིན་ཧུར་གླུ་ཟེར། །
ས་ག་མ་ཡུལ་ལ་མི་ལེན་དེ། །
དུས་དེ་རིང་མི་ལེན་ཀ་མེད་རེད། །



58
རྟ་རྒྱུག་ཁྲི་གསོལ།
ཕ་སྤྱི་དཔོན་དགོངས་པ་དར་ལས་འཇམ། །
བློ་ཤེས་རབ་ནམ་མཁའ་སྒོ་ཕྱེ་ཟེར། །
སྐལ་པ་ཆགས་འཇིག་ཁྱེད་ཀྱིས་ཤེས། །
མ་ཡིག་བཅོ་བརྒྱད་བློ་ལ་ཚུད། །
མིང་དང་དོན་གཉིས་མཚུངས་ལེ་རེད། །
དཔོན་ཁྱེད་འདྲ་འཛམ་གླིང་སྲིད་རབ་མེད། །
འདིར་བཞུགས་ཕ་ཁུ་ང་ལ་གསོན། །
ང་ཁྲོ་རྒྱལ་ཡིན་བསམ་འདོད་རྒྱལ་བཅངས། །
དོན་ཆུང་ཆུང་ཡིན་བསམ་ཧར་ཧུར་བྱས། །
ལས་ངན་འབྲས་རང་ལ་འཁོར་བའི་དུས། །
བློ་འགྱོད་པ་དེ་རིང་གཏིང་ནས་སྐྱེས། །
ཕྱིས་དེ་ལྟར་མི་བྱེད་ཁས་ལེན་བྱེད། །
དཔོན་ཇོ་རུ་རང་སྒར་ཕེབས་པའི་དུས། །
ཞུ་བ་བཤགས་པ་མཛད་རོགས་ཞུ། །
དཔའ་རྒྱ་ཚ་གཟི་མཐུ་དགུང་ལས་མཐོ། །
སྡང་དགྲ་བོའི་གཉའ་བོ་གནོན་མི་ཟེར། །
གཉེན་ཉམ་ཆུང་བྱམས་ཀྱིས་སྐྱོང་མི་རེད། །
དཔོན་འདི་འདྲ་འཛམ་གླིང་དཀའ་མོ་རེད། །
དེ་རིང་ཞུ་བའི་དོན་རྩ་ལ། །
ང་ལ་འགོ་འདྲེན་མཛད་རོགས་གྱིས། །
སྡང་དགྲ་བོ་སྒོ་ལ་རྩེབས་པའི་དུས། །
ངེད་རྩ་ཆེན་རང་སྲོག་འཚོ་བའི་ཕྱིར། །
ཇུས་ཕྱི་ནང་མི་བརྗེ་ཐབས་མེད་བྱུང་། །



ཟི་མའི་ཡུལ་ནས་རྟ་གཡང་ཕབ།
ཉི་མ་དེ་རིང་ཚུན་ཆོད་ནས། །
ཇུས་ཕྱི་ནང་མི་བརྗེ་དཀོན་མཆོག་དཔང་། །
དཔོན་ཇོ་རུས་ཅི་གསུངས་ང་ཡིས་བསྒྲུབས། །
ཁྱེད་ཕ་ཁུས་ཅི་གསུངས་ང་ཡིས་བསྒྲུབས། །
ཟི་མའི་ཡུལ་ནས་རྟ་རྫོང་གཅིག ། །
མཚལ་དམར་རོང་ནས་ཚོས་རྫོང་གཉིས། །
མི་ཉག་ཡུལ་ནས་སྨན་རྫོང་གསུམ། །
ཟི་གླིང་ཡུལ་ནས་མདེའུ་རྫོང་བཞི། །
ཤར་གླིང་དཀར་ཡུལ་དུ་འབེབས་པའི་དུས། །
མཐུ་དང་ངན་སྔགས་ཆོ་འཕྲུལ་གསུམ། །
ཅི་དགོས་ཨ་ཁུས་སྟོན་པས་ཆོག །
ངས་དང་པོ་ཁས་ལེན་བྱེད་ལེ་མིན། །
ངས་ཁས་ལེན་བྱས་པའི་རྟིང་མ་ལ། །
རྡོ་ལ་རི་མོ་བརྐོས་ལེ་འདྲ། །
རྡོ་ཆག་ཀྱང་རི་མོ་ནུབ་ལེ་མིན། །
དར་ལ་མདུད་པ་བརྒྱབ་ལེ་འདྲ། ། །
དར་ཆད་ཀྱང་མདུད་པ་འགྲོལ་ལེ་མིན། །
དཔེ་དོན་མཚུངས་པའི་བྱ་བ་ལ། །
ཁས་ལེན་བྱས་པར་འཕྱུགས་རབས་མེད། །
ཅེས་གླུ་མཇུག་རྫོགས་པ་དང་ཕ་སྤྱི་དཔོན་གྱི་བཀའ་བཀོད་ལྟར་དམག་སྣེ་
འབུམ་པའི་ཞལ་ལུ་དཀར་པོས་དྲངས། དམག་རྟིང་ཚ་ཞང་འདན་མས་་་་་
མནན་ནས་ཟི་མའི་ལ་གསུམ་བརྒལ་ནས་གློ་བུར་དུ་ཐང་ཆེན་མེ་ཏོག་ར་བར་
སྒར་མགོ་གངས་རི་སྤུངས་འདྲ། སྒར་དཀྱིལ་གཡུ་མཚོ་འཁྱིལ་འདྲ། སྒར་



རྟ་རྒྱུག་ཁྲི་གསོལ།
འདབས་ཆུ་བོ་བབས་འདྲ། སྒར་ཟུར་ཨ་ལོང་བསྐོར་འདྲ་བྱས་ནས་ཕབ་པ་
དང་། ཟི་མའི་ཡུལ་མི་རྣམས་ལ་ཡ་མཚན་དང་འཇིགས་སྣང་ཆེན་པོ་བྱུང་སྟེ་
ཟིང་ཟིང་ལོང་ལོང་ངང་གཏམ་ཅི་རིགས་འུར་འུར་དུ་གླེང་བར་གྲགས་སོ། །



61
ལེའུ་གཉིས་པ།
རྒྱ་ཚ་དཔོན་དང་ཁྲི་ཚ་བློན། །
རྒྱ་སྟག་འདོགས་ལ་རྒྱན་གཞིས་བཙུགས། །
འདན་མས་ཁྲི་ཚ་མདའ་རྩེར་དྲངས། །
ནམ་མཁའ་ཐོག་བཟུང་སོག་ལ་བྲོས། །
ཡུལ་གྱི་བཀོད་པ་ཤིན་ཏུ་མཛེས་པའི་ཐང་ཆེན་མེ་ཏོག་ར་བར་གློ་བུར་དུ་
གང་འོང་མི་ཤེས་པའི་སྒར་ཆེན་ཕབ་པའི་གཏམ་ཟི་མ་སྟོབས་ཀྱི་རྒྱལ་པོའི་སྙན་
དུ་འཁྱོལ་ནས་ལ་མོར་གནམ་ལྕགས་ཁྲོ་རྫོང་འབར་བའི་ནང་རྒྱུད་གཡུ་ཡི་རབ་
གསལ་གོང་མ་ནས་རྒྱང་སོ་བཙུགས་པས་ཐང་ཆེན་མེ་ཏོག་ར་བར་དམག་གིས་
ཁེངས། དམག་དར་ཞིག་གནམ་ལ་ཐུག་ལ་ཁད་ཙམ་བཙུགས་ནས་ཡོད་པ་
རིག་པ་དང་། ཟི་མ་སྟོབས་ཀྱི་རྒྱལ་པོའི་བསམ་པར་ངས་དེ་སྔ་ཕྱོགས་རྒྱལ་
ཁབ་གཞན་ལ་དགྲ་བཙུགས་པ་མེད་ལས་དམག་འདི་ཚོའི་བརྗིད་རྔམ་ལ་བལྟས་
ན་གླིང་དཀར་སྟོད་ཀྱི་ས་ཆ་ནས་རྟ་ཤོར་བའི་ར་མདར་འོང་ལེ་འདྲ། ང་རྟ་
རྒྱལ་འདི་མུར་འདུག་པས་ཕན་མ་ ཐལ། དམག་དཔོན་རྣམས་བསྡུས་ནས་
དགྲ་ཁ་བསུ་བ་ལས་ཐབས་གཞན་མ་མཆིས་བསམས་ནས་ཟི་མའི་ལུང་ཆེན་བཅོ་
བརྒྱུད་ལ་ཡིག་ཆེན་བྱ་ཆེན་འཕུར་འཕུར། ཡིག་ཆུང་བྱ་ཆུང་འཕུར་འཕུར།
བང་ཆེན་གྲུ་གུ་འགྲིལ་འགྲིལ་མངགས་ནས་སྟག་རྫོང་ཁྲ་མོའི་ནང་དུ་དམག་



62
རྟ་རྒྱུག་ཁྲི་གསོལ།
དཔོན་རྣམས་ཁྲ་འོད་སྤུངས་སེ་ཁ་ཐུག་འཛོམས། རང་རང་གི་གདན་དུ་་
འཁོད་ནས་རྒྱལ་པོའི་བཀའ་བཀོད་བསྒུགས་ནས་འདུག་པའི་སྐབས་དེར་ཟི་མ་
སྟོབས་ཀྱི་རྒྱལ་པོས་གསེར་ཁྲི་སེར་པོའི་སྟེང་ལ་ཟུར་འདུག་ལན་གཅིག་མཛད་
ནས་བློན་པོའི་ཚོགས་ལ་གླུ་འདི་འདྲ་ཞིག་བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
མཐོ་ནམ་མཁའ་དབྱིངས་ཀྱི་ཕོ་བྲང་ནས། །
ཀླུ་བདུད་བཙན་གྱི་ཕོ་ཉ་བ། །
ལྷ་དབང་ཕྱུག་ཆེན་པོ་མཐུ་རྩལ་ཅན། །
དེ་རིང་རྟ་རྒྱལ་གྲོགས་ལ་བྱོན། །
ཅི་བསམ་འགྲུབ་པའི་སྡོང་གྲོགས་མཛོད། །
ས་འདི་ས་ངོ་མ་ཤེས་ན། །
ཟི་མའི་གཡུ་ཐང་སྐྱ་མོ་ཟེར། །
ང་འདྲ་ང་ངོ་མ་ཤེས་ན། །
རྫོང་རིན་ཆེན་འབར་བའི་ནང་རྒྱུད་ནས། ། །
ཤིང་དཔག་བསམ་ལྗོན་ཤིང་ཚུར་མཐའ་ནས། །
སྟོབས་མི་འགྱུར་ཟི་མ་རྒྱལ་པོ་ཟེར། །
གཡས་གྲལ་སྟག་གི་གདན་སྟེང་ནས། །
ཁྲི་ཚ་རྒྱ་སྟག་དམར་པོ་ཉོན། །
གཡོན་གྲལ་གཟིག་གི་གདན་སྟེང་ནས། །
སྟོབས་ཆེན་དོམ་ནག་སྨྱོན་པ་ཉོན། །



63
འདན་མས་ཁྲི་ཚ་མདའ་རྩེར་དྲངས།
གཞུང་གྲལ་གྲལ་གྱི་གྲལ་འགོ་ནས། །
བདུད་བློན་ནམ་མཁའ་ཐོག་བཟུང་ཉོན། །
རྒྱབ་གྲལ་གྲལ་གྱི་གྲལ་འགོ་ནས། །
ཕོ་རྒོད་ཨ་ནུ་གཡུ་བཙན་ཉོན། །
གསོན་དང་ཞུ་རྒྱུ་ཨེ་འདྲ་གདའ། །
མཐོ་ཨ་སྔོན་དྭངས་པའི་ནང་རྒྱུད་ལ། །
སྤྲིན་ཅོ་སྒོང་ཙམ་ཞིག་མེད་པ་ལ། །
ཐོག་གཡག་རོ་ཙམ་ཞིག་ཕབ་ནས་བྱུང་། །
དེ་ཡག་རྟགས་མ་རེད་སྡུག་རྟགས་རེད། །
དམའ་ས་གཞི་ཆགས་པའི་གཞི་མ་ལ། །
ཕོ་བསོད་ནམས་ཅན་གྱིས་འབྲས་དྲུག་བཏབ། །
འབྲས་དྲུག་ཐང་ལ་སྨིན་པའི་དུས། །
གློ་བུར་སེར་བའི་འཇབ་བརྡུང་བྱུང༌། །
དེ་ཡག་རྟགས་མ་རེད་སྡུག་རྟགས་རེད། །
ངེད་ཐང་ཆེན་མེ་ཏོག་ར་བ་ལ། །
དམག་གང་འོང་མེད་པའི་སྒར་ཆེན་བཏབ། །
དུས་དེ་རིང་བྱུང་བའི་སྤྱོད་རྩ་འདི། །
ཕར་བཟོས་པ་མ་ཡིན་ཚུར་བཟོས་རེད། །
ཁ་སང་ཉི་མ་འགའ་ཡི་སྔོན། །
རྨ་སྨད་གཡུ་ལུང་སུམ་མདོ་ནས། །
མི་ངན་ཇོ་རུ་ནག་རྫོག་ཁོས། །
ངེད་ཚོའི་རྟ་གཡང་བཅུ་གསུམ་བརྐུས། །
ཟི་མ་སྟོབས་ཀྱི་རྒྱལ་པོ་ངས། །



64
རྟ་རྒྱུག་ཁྲི་གསོལ།
རྟ་རྨིག་དེད་ནས་ར་མདར་སོང༌། །
མཐའ་མ་སྟག་རོང་སྒོ་རྩར་སླེབས། །
ཁྲོ་ཐུང་རྒྱལ་པོས་མཁར་དུ་དྲངས། །
ཟས་སྣ་ཕུན་སུམ་ཚོགས་པ་བཏེགས། །
གླིང་དཀར་དཔུང་ཚོགས་ཁྲ་མོའི་ནང་། །
ཟི་རྒྱལ་ཁེར་རྒྱུག་མ་བྱེད་ཟེར། །
དྲག་པོའི་འཁྲུག་ཟིང་མི་དགོས་ཟེར། །
ཞི་བའི་སྔགས་འཕྲུལ་བྱེད་ཆོག་ཟེར། །
ཁྲོ་ཐུང་གཏམ་བཞིན་རང་སར་ལོག་།
ཞག་གསུམ་སོང་བའི་ཕྱི་ཉིན་ཐོག །
ཅི་ཡོད་རྟ་རྣམས་རང་ཡུལ་འབྱོར། །
གླིང་པའི་རྟ་ཡང་མི་ཉུང་གདའ། །
དེ་རིང་མེ་ཏོག་ཐང་ཆེན་ལ། །
འབུམ་དམག་སྒར་ཆེན་ཕབ་ལེ་དེ། །
གླིང་གི་དཔུང་ཆེན་ཕབ་ལེ་འདྲ། །
རྟ་ཤོར་ར་མདར་འོང་ལེ་འདྲ། ། ་
སང་གི་ཉི་མ་སྔ་ཤར་ཐོག །་
ཁྲི་ཚ་རྒྱ་སྟག་དམར་པོ་གཅིག །
སྟག་ལུང་རྡོ་རྗེ་གྲགས་པ་གཉིས། །
དཔུང་རྒོད་ཨ་ནུ་མི་ཆེན་གསུམ། །
རང་རང་རྟ་ལ་སྒ་སྲབ་བསྟད། །
འཁོར་གསུམ་བསྐོར་ནས་བཤར་རེར་སོང་། །
སུ་ཡིན་གཏམ་ཞིག་དྲིས་ནས་ཤོག །



འདན་མས་ཁྲི་ཚ་མདའ་རྩེར་དྲངས།
65
ཅི་ཟེར་གཏམ་ལན་ཁྱེར་ནས་ཤོག །
རྒྱུ་ལ་ཆེན་འཛིང་མོ་ཐུག་པས་ན། །
ངེད་དཔའ་ཁ་མ་ཞན་ཕོ་རྒོད་ཚོ། །
མགོ་དར་ཕྲུ་ཧྲུག་སེ་བཅད་ནས་ཤོག །
ང་ཟི་རྒྱལ་མདུན་དུ་ཁུར་ནས་ཤོག །
ཤར་ལྷོ་ནུབ་བྱང་དམག་གི་དཔུང་། །
མྱུར་དུ་ཨེ་ན་འཛོམས་བརྡ་ཐོངས། །
ལ་མོར་དམག་འཐབ་གྲབས་ལ་འཇུག །
དེ་ཚོ་བློན་ཚོགས་ཐུགས་ལ་ཞོག །
ཅེས་གླུ་དེ་ལྟར་ཕུལ་བ་དང་། བློན་ཚང་མས་རྒྱལ་པོའི་བཀའ་ལ་མངོན་
པར་བསྟོད། རང་རང་གི་གནས་སུ་སོང་ནས་དམག་གྲབས་བྱེད་པ་དང་སང་
གི་ནངས་པར་བློན་པོ་ཁྲི་ཚ་བཅས་མི་གསུམ་གྱིས་རྟ་ལ་སྒ་སྲབ་བསྟད། ཁྲབ་
རྨོག་འཁོར་གསུམ་ལུས་ལ་བསྐོར་ནས་བཤར་རེར་བསྐྱོད་པ་དང་མེ་ཏོག་ཐང་
ཆེན་གྱི་གཡས་ཟུར་ནས་རྟ་དཀར་པོ་སྤྲིན་དཀར་འདྲ་བ་ཞིག་ལ་མི་དཀར་པོ་
མདའ་དར་གནམ་ལ་འཕྱར་འདྲ་ཞིག་གིས་སྣེ་ཁྲིད་ནས་དམག་དཔོན་གསུམ་
གཅིག་ཤོར་གཉིས་ཤོར་དུ་འོང་བ་གླིང་པས་མཐོང་བ་དང་དཔའ་རྟུལ་ཚོས་སུ་
ཡིན་ཅི་ཟེར་གྱི་གཏམ་ཞིག་འདྲི་བར་འགྲོ་དགོས་ཟེར། སྤྱི་དཔོན་གྱིས་ཁྱེད་ཨ་
ནུ་རྣམས་ལོ་ན་ཆུང་བས་དོན་རྩ་གླེང་མི་ཐུབ། ད་རེས་ང་མི་རྒན་འགྲོ་བའི་
དུས་ཡིན་ཞེས་བྱོན་པར་ཉེ་བ་ན། རྒྱ་ཚ་ཐུགས་རབ་ཏུ་ཁྲོས་ནས་ཁྲབ་རྨོག་
འཁོར་གསུམ་ལུས་ལ་གསོལ། རྟ་རྒྱ་བྱ་སོག་དཀར་གྱི་གོང་དུ་བུད་ནས་མྱུར་
བར་ཟི་བློན་ཁྲི་ཚའི་གདོང་བཀག ཁྲི་ཚ་རྒྱ་སྟག་དམར་པོས་རྟ་ཕོ་གངས་
དཀར་ལྡིང་ཤེས་ཀྱི་གོང་ནས་ཡོབ་ལངས་བྱས་པ་དང་། མདའ་བཏོན་གཞུ་
བཏོན་གྱིས་གླུ་འདི་འདྲ་ཞིག་བླངས་སོ། །



66
རྟ་རྒྱུག་ཁྲི་གསོལ།
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
མཐོ་ནམ་མཁའ་དབྱིངས་ཀྱི་ནང་རོལ་ནས། །
ལྷ་ཆེན་དགའ་རབ་དབང་ཕྱུག་དང་། །
རང་རང་ཕ་མེས་ལྷ་སྲུང་རྣམས། །
དེ་རིང་རྒོད་པོའི་གྲོགས་ལ་བྱོན། །
ས་འདི་ས་ངོ་མ་ཤེས་ན། །
ཟི་མའི་མེ་ཏོག་ཐང་ཆེན་ཟེར། །
ཕོ་ང་འདྲ་ང་ངོ་མ་ཤེས་ན། །
ཟི་མ་ལུང་ཆེན་བཅོ་བརྒྱད་ནས། །
དུང་དཀར་དཀར་མོའི་ནང་རྒྱུད་ནས། །
ཁྲི་ཚ་རྒྱ་སྟག་དམར་པོ་ཟེར། །
འཛམ་གླིང་མི་ཡི་ཁ་དཔེ་ལ། །
གནམ་ས་གཉིས་ཀྱི་དབར་དབྲག་ལ། །
སེར་ཉི་མའི་འོད་ཀྱིས་ཁེངས་པའི་དུས། །
མེ་ཤེལ་གདོང་ལ་མི་ཆགས་ཟེར། །
དམའ་རྒྱ་མཚོ་འཁྱིལ་བའི་ནང་རོལ་ལ། །
སྟོབས་ཆུ་སྲིན་ཁ་སྒོ་གདངས་པའི་དུས། །
འབུ་སྲིན་གསོན་པོར་མི་ཐར་ཟེར། །
འཛམ་བུ་གླིང་གི་མངའ་ཞབས་ལ། །
རྒོད་གཡེར་ཟི་མར་འོང་བའི་དུས། །



འདན་མས་ཁྲི་ཚ་མདའ་རྩེར་དྲངས།
ཕོ་ཁྲི་ཚའི་གདོང་ནས་མི་ཐར་ཟེར། །
དེ་རིང་ཉི་མའི་གདོང་གང་ལ། །
ཁྱོད་དཀར་པོ་སྐྱ་དང་ང་རང་གཉིས། །
དོན་མེད་མི་ཤ་མི་བགོ་དེ། །
ཐབས་མེད་མི་ཤ་བགོ་རྒྱུ་རེད། །
ཁ་སང་གླིང་གི་ཇོ་རུ་ཁོས། །
ཟི་མའི་རྟ་གཡང་བརྐུ་བཅོམ་བྱས། །
དེ་རིང་རང་སྡེ་རང་སྐྱོང་ལ། །
གླིང་གི་ཇག་དམག་ཅི་གོ་རེད། །།
ལྷོ་ཕྱོགས་འཛམ་བུ་གླིང་གི་སར། །
གླིང་ཕྱི་མཛེས་ལྷ་སྡེ་ལྷ་སྡེ་ཟེར། །།
དོན་སྙིང་པོ་ཇག་པའི་ཚོ་སྡེ་རེད། །
ཁ་ནས་ཆོས་ཀྱི་སྙིང་པོ་བགྲངས། །
ལག་ཏུ་བཤན་གྲི་དམར་པོ་འཕྱར། །
བརྐུ་དང་ཇག་པ་ཐོག་ལས་མྱུར། །
ལས་དེ་ཚོ་གླིང་པའི་ཆོས་ཤིག་རེད། །
དུས་དེ་རིང་ཇག་པ་དཀར་པོ་སྐྱ། །
སྟབས་མི་ལེགས་ཁྲིཚ་ང་དང་ཐུག ། །
གསོན་མི་ཡུལ་འདུག་རྒྱུ་ད་ཙམ་རེད། །
སྡུག་ཨེ་ཤེས་ཨེ་གོ་ཕ་ཡི་བུ། །
གཞུ་མཆོག་དཀར་སྟེང་ལ་མདའ་ཞིག་ཡོད། །
མདའ་འདི་ལ་གནམ་ལྕགས་ཐོག་དམར་ཟེར། །
བྲག་རྡོ་རྗེ་ཡིན་ཡང་ཐལ་བར་གཏོར། །
་



68
རྟ་རྒྱུག་ཁྲི་གསོལ།
ནགས་ཙན་དན་ཡིན་ཡང་རྡུལ་ལྟར་འགྲོ། །
སྤང་ལེབ་ཆེན་ཡིན་ཡང་ཐལ་འཇའ་ཤར། །
མཐའ་རྒྱ་མཚོ་ཡིན་ཡང་སྐམ་ལ་འདོན། །
དུས་དེ་རིང་དཀར་པོ་ཁྱེད་ལ་ཡོད། །
ཕྱི་རུས་པའི་བསྲིང་མཁར་བཤིག་ལེ་གཅིག །
ནང་རྣམ་ཤེས་མར་མེ་འདའ་ལེ་གཉིས། ། །
དེ་མ་ཐོན་ཟེར་ན་ཁྲི་ཚ་མིན། །
ཁྱོད་རྒོད་པོའི་ཡིད་ལ་དེ་ལྟར་ཞོག །
ཅེས་གླུ་མཇུག་རྫོགས་པ་དང་མཉམ་དུ་མདའ་དེ་འཕངས་སོང་བས་རྒྱ་
ཚའི་དུང་གི་མདུན་ཁྲབ་དཀར་པོ་ཁྲ་ཤིགས་སེ་ཁ་ཐུག་གཏོར་ཡང་ནང་དུ་མ་
མཁའ་འགྲོ་འབུམ་གྱི་ཚེ་མདུད་ཀྱིས་བླངས་ནས་སྐྱོན་ཆེར་མ་བྱུང་ཡང་མདའི་
དུག་རླངས་ཀྱིས་མགོ་ཡུ་དམར་འཁྱིལ་ལེར་འཁོར་ཏེ་རྟ་ཐོག་ནས་ལྷུང་ལ་ཁད་
ཙམ་བྱེད་པའི་སྐབས། ཁྲི་ཚ་རྒྱ་སྟག་དམར་པོ་ངར་རྒོད་ཆེར་ལངས། གླིང་
གི་སྒར་དུ་མཆོངས་ནས་ལས་དམག་དུ་མ་གཡས་འགྲིལ་གཡོན་འགྲིལ་བཏང་
ནས་དབུས་སྒར་གྱི་ཕྱོགས་སུ་བཤར་ཡོང་བའི་དུས། དར་འཕེན་དང་གཟིག་
འཕེན་གཉིས་ཀྱིས་གདོང་མྱུར་དུ་བཀག མདའ་གྲི་མདུང་གསུམ་འགྲན་སྐོར་
མང་དུ་བྱས་ནས་ཁྲི་ཚར་མདུང་རྨས་ཅུང་ཙམ་བྱུང་། ཁྲི་ཚས་ད་རུང་སྟག་
རོང་གི་ཤོག་ནས་ལས་དམག་དུ་མ་བཅོམ་ནས་རླུང་འཚུབ་པ་ལྟར་ཕྱིར་འགྲོ་བའི་
སྐབས་དེར་སྟག་བློན་རྡོ་རྗེ་གྲགས་པས་རྟ་དམར་པོ་མེ་རི་འཚུབ་ཤེས་ཀྱི་གོང་དུ་
བུད། འདན་སྒར་དུ་ཤོར་ཡོང་བ་དང༌། ཚ་ཞང་འདན་མ་བྱང་ཁྲས་འདོ་བ་
དངོས་གྲུབ་བསྟན་པའི་གོང་དུ་བུད། སྟག་བློན་གྱི་གདོང་མྱུར་དུ་བཀག་ནས་
ཅི་བྱེད་བསྒུགས་ནས་བསྡད། སྟག་བློན་རྡོ་རྗེ་གྲགས་པས་མདའ་བཏོན་གཞུ་
བཏོན་གྱིས་གླུ་འདི་འདྲ་ཞིག་བླངས་སོ། །



འདན་མས་ཁྲི་ཚ་མདའ་རྩེར་དྲངས།
69
.
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །་
དུས་དེ་རིང་ལྷ་ཞིག་འབོད་ལེ་འདི། །
ནམ་མཁའ་སྤྲིན་གྱི་གཞལ་ཡས་ནས། །
ལྷ་ཆེན་དགའ་རབ་དབང་ཕྱུག་མཁྱེན། །
གཡུ་རི་སྔོན་མོ་རྩེ་བརྒྱད་ནས། །
ཕོ་ལྷ་དབང་ཕྱུག་ཆེན་པོས་མཁྱེན། ། །
མཁྱེན་གཟིགས་ཨ་ཕོའི་གྲོགས་ལ་བྱོན། །
ས་འདི་ས་ངོ་མ་ཤེས་ན། །
ཟི་མའི་མེ་ཏོག་ཐང་ཆེན་རེད། །
ཆུ་མར་བབས་ཐམས་ཅད་བདུད་རྩི་ཡིན། །
རྩྭ་ཡར་སྐྱེས་ཀླུ་བདུད་བླ་རྩྭ་ཟེར། །
ཕུ་རི་ཀླུང་མེད་པ་གངས་ཀྱིས་བསྐོར། །
རི་དེ་ལ་གཡུ་རི་རྩེ་བརྒྱད་ཟེར། །
ལྷ་ཆེན་དབང་ཕྱུག་འགྱིངས་ས་རེད། །
དམའ་མདའ་གསུམ་ཐམས་ཅད་མཚོ་ཡིས་བསྐོར། །
མཚོ་དེ་ལ་ཀླུ་བདུད་བླ་མཚོ་ཟེར། །
མཚོ་མོ་ཀླུ་རྒྱལ་འགྱིངས་ས་རེད། །
བར་ལ་ཟི་མའི་རྒྱལ་ས་ཆགས། །
ཡུལ་འདི་ལ་ནོར་བུའི་གཡང་ར་ཟེར། །
ནང་བང་མཛོད་ཐམས་ཅད་འབྲུ་དངུལ་བཀང་། །
ཕྱི་སྤང་ཐང་ཡངས་པར་རྟ་ཡིས་ཁེངས། །
མཐོ་རྒྱལ་པོ་ཉི་ཟླའི་ཚུལ་དུ་བཞུགས། །



70
རྟ་རྒྱུག་ཁྲི་གསོལ།
བར་བློན་པོས་འབངས་མི་མཐའ་ནས་སྐྱོང་། །
ཟི་མ་ཞོ་ལྟར་ཆགས་ས་ལ། །
འདུག་མེད་གླིང་གི་ཁྲམ་པ་ཚོས། །
འབྲོང་བསད་ལེས་མི་ཚད་འབྲོང་རྔ་འཕྱར། །
རྟ་བརྐུས་ལེས་མི་ཆོག་ལས་དམག་ཕབ། །
ལ་ཁའི་ཇག་དང་གྲོང་པའི་རྐུན། །
ཡུལ་ལུང་ཐམས་ཅད་དཀྲུག་མཁན་ཟེར། །
རེད་བ།དའ་ཨེ་བསམ་ཇག་རྐུན་ཚོ། །
དེ་རིང་གཏམ་གྱི་རྡོག་ཁ་ལ། །
གྱོད་འགོ་རི་ཙམ་གླིང་པས་བཟོས། །
གྱོད་མཇུག་གླིང་པས་ཅི་འདྲ་བདོག །
མ་གསང་བླ་བོ་དྲང་པོ་ཤོད། །
དེ་རིང་ཉི་མའི་གདོང་གང་ལ། །
གཡོན་གཟིག་དོང་ནང་ནས་གཞུ་གཅིག་འཐེན། །
སྨུག་སེར་གཞུ་མོ་གནམ་ལྕགས་བཀུག །
གཡས་སྟག་དོང་ནང་ནས་མདའ་གཅིག་འཐེན། །
དུག་མདའ་མེ་འོད་འཚུབ་ཤེས་འདི། །
མདའ་དང་པོ་སྔོན་མོ་ཁྱོད་ལ་འཕངས། །
ལྗང་པ་སེར་བས་བཅོམ་འདྲ་བྱེད། ། །
སྔོ་ཚལ་ལེར་ཐང་ལ་ཕབ་རབས་ཡོད། །
མདའ་གཉིས་པ་གླིང་སྒར་དབུས་སུ་འཕངས། །
གླིང་བུ་རྟ་མང་པོ་ཆག་ཉིལ་གཏོང་། །
གཏང་མ་འཛམ་གླིང་ཁྱབ་ལེ་བྱེད། །



འདན་མས་ཁྲི་ཚ་མདའ་རྩེར་དྲངས།
71
གླུ་གོ་ན་རྣ་བའི་དཀྱིལ་ལ་ཞོག །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་མཇུག་རྫོགས་པ་དང་མཉམ་དུ་མདའ་རེ་རེ་བཞིན་བརྫངས་སོང་
བས་མདའ་དང་པོས་འདན་མའི་རྨོག་སྟེང་གི་དར་འཕྲུ་སྔོན་མོ་ཡུག་གཅིག་་
བཅད་ནས་ཕར་རིའི་རྫ་ལ་ཐེབས། རྫ་གཡའ་མ་ ཐམས་ཅད་ཆགས་སེ་ཉིལ་
ལེར་སོང་། མདའ་གཉིས་པ་སྒར་དཀྱིལ་ལ་འཕངས་པས་དཀྱིལ་སྒར་རིན་
ཆེན་དར་ལུའི་ཤོག་ནས་དམག་འཕྲུ་སྔོན་ཅན་བཅོ་ལྔ་ཙམ་གཡས་འགྲིལ་གཡོན་
འགྲིལ་དུ་བཏང་བ་དང་མདའ་རྩེ་ཕ་རིའི་སྤང་ལེབ་ཆེན་ལ་ཕོག་ནས་སྤང་ཕུབ་
ཙམ་ཞིག་ཨ་སློག་བྱེད་ལ་ཁད་ཀྱི་སྐབས་དེར། ཚ་ཞང་འདན་མ་བྱང་ཁྲ་ངར་
རྒོད་འཁྲུག་ནས་གཡོན་གཟིག་ཤུབས་ནང་ནས་གཞུ་གཅིག་འཐེན། འདན་
གཞུ་ དཀར་ མོ་ ཐེབས་ ཆེན་ ལ་ སྟོང་ སྐུད་ དམར་ པོའི་ ཤུགས་ གཅིག་ སྤར།
གཡས་སྟག་དོང་ཁྲ་མོའི་ནང་རྒྱུད་ནས་མདའ་མོ་དུང་མདའ་སྒྲོ་བཞི་འཐེན་ནས་
གཞུ་སྟེང་དུ་བཞག་སྟེ་སྟོང་མཇུག་མེད་པའི་གླུ་འདི་འདྲ་ཞིག་བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། ། །
གླུ་ཐེངས་གསུམ་ངག་གི་འགུག་ལུགས་རེད། །
གླུ་མཆོད་གཅིག་མཆོད་གཉིས་མཆོད་དང་གསུམ། །
ཀླུ་མཆོད་གསུམ་དཀོན་མཆོག་ལྷ་ཡིས་མཆོད། །
དུས་དེ་རིང་ཨ་ཕོའི་གྲོགས་ལ་བྱོན། །
སྟོད་རྒྱ་གར་ཆགས་པའི་ཞིང་ཁམས་ནས། །
བྱ་རྒོད་ཕུང་པོའི་དབུ་རྩེ་ནས། །
གྲུབ་ཆེན་ས་ར་ཧ་པ་མཁྱེན། །
ཟ་ཧོར་རྒྱལ་པོའི་རྒྱལ་རྒྱུད་ལ། །



72
རྟ་རྒྱུག་ཁྲི་གསོལ།
ལྷ་པདྨ་འབྱུང་གནས་སྤྲུལ་པའི་སྐུ། །
དབང་དྲག་རྩལ་ལ་གསོལ་བ་འདེབས། །
སྡང་དགྲ་བོའི་མགོ་འཕྲུ་ལོན་པར་ཤོག །
ས་འདི་ས་ངོ་མ་ཤེས་ན། །
ཟི་མའི་ཐང་ཆེན་གོང་མ་ཟེར། །
སྤང་ལ་མེ་ཏོག་འཁྲུངས་ས་རེད། །
ང་འདྲ་ང་ངོ་མ་ཤེས་ན། ། །
ཤར་འདན་ཡུལ་སྟོད་ཀྱི་ས་ཆ་ནས། །
འདན་ཤུག་ར་ཅན་གྱི་ཡར་མཐའ་ནས། །
འདན་ཤུག་ར་ཅན་གྱི་མར་མཐའ་ནས། །
འདན་མཁར་ཤར་ལུང་རིགས་དྲུག་ནས། །
མདའ་སྐྱེན་པོ་དགུང་ལ་གྲགས་ལེ་དེ། །
ང་ཚ་ཞང་འདན་མ་བྱང་ཁྲ་ཟེར། །
གནམ་ས་གཉིས་ཀྱི་བར་མཚམས་ལ། །
མདའ་སྐྱེན་པོ་ཐོབ་པའི་མི་གསུམ་ཡོད། །
ང་གླིང་གི་ཚ་ཞང་འདན་མ་གཅིག ། །
བྱང་ཕྱི་པའི་ཨ་བདག་ལྷ་མོ་གཉིས། ། །
གདོང་མ་འབྲུག་ཁམ་པ་གཡུ་ལྡན་གསུམ། །
མདའ་འཕེན་ན་ནམ་མཁའི་དབྱིངས་སུ་འཕེན། །
མཐོ་ཉི་ཟླ་ཡིན་ཡང་ས་ལ་ཕབ། །
མདའ་འཕེན་ན་རྒྱ་མཚོ་ཆེན་པོར་འཕེན། །
དམའ་རྒྱ་མཚོ་ཡིན་ཡང་སྐམ་ལ་འདོན། །
མདའ་འཕེན་ན་རྡོ་རྗེ་བྲག་ལ་འཕེན། །



73
འདན་མས་ཁྲི་ཚ་མདའ་རྩེར་དྲངས།
བྲག་རྡོ་རྗེ་ཡིན་ཡང་རྨེག་མེད་གཏོང་། །
མདའ་འཕེན་ན་ངར་མ་དགྲ་ལ་འཕེན། །
དགྲ་གནམ་ལྕགས་ཡིན་ཡང་མདའ་རྩེར་བསྐོན། །
དེ་རང་བསྟོད་མིན་དེ་འདྲ་མ་ཡིན། །
ཁྱོད་རྒོད་པོའི་གཏམ་གྱི་རྡོག་རྩ་ལ། །
གྱོད་འགོ་གླིང་པས་བཟོས་བྱུང་ཟེར། །
གྱོད་མཇུག་ཅི་འདྲ་ཨེ་བདོག་ཟེར། །
ཟེར་བའི་གཏམ་དེ་སྙན་ནས་བྱུང་། །
ངེད་གླིང་གི་ལྷ་བུ་ལྷ་མོ་རྣམས། །
རྒྱུ་མེད་ནས་ཇག་ལ་ཡོང་ལེ་མིན། ། །
ཟས་མེད་ནས་ལྟོ་སློང་ཡོང་ལེ་མིན། །
གྱོད་ཏིལ་མེད་དགྲ་ལ་ཡོང་ལེ་མིན། །
ཡོང་དགོས་ལེའི་རྩ་བ་བཤད་པས་ན། །
གླིང་རྒྱ་ཚ་རྒྱ་ནས་ཆས་ལེ་རེད། །
རྟ་རྒྱུད་ཆས་ས་རྒྱ་ནས་རེད། །
ཤར་རྒྱ་ནག་ཏུང་ཁུན་རྒྱལ་པོ་ཁོང་། །
ངེད་རྒྱ་ཚ་དཔོན་གྱི་ཨ་ཞང་རེད། །
ཡོངས་གྲགས་ཟི་མའི་རྟ་གཡང་གི། །
རྟ་རྒྱུད་ཆས་ས་རྒྱ་ནས་རེད། །་་
རྒྱ་རྟ་ཟི་ར་འཕུར་ཤེས་ཀྱི། །
རྟ་རྒྱུད་གར་ཡོད་རྒྱུ་ཚར་དབང་། །
སྤྱི་ལུགས་མཐུན་བཞིན་དུ་ཟི་མར་འོངས། །
ཤར་རྒྱུ་རྟའི་རྟ་རྒྱུད་ལེན་པར་འོངས། །



74
རྟ་རྒྱུག་ཁྲི་གསོལ།
དོན་དེ་ལ་ལབ་གླེང་འོང་ལེ་མིན། །
དེ་རིང་ཉི་མའི་གདོང་གང་ལ། །
ཁྱོད་སྟག་རྒོད་ཕོ་ངའི་གདོང་ཁར་མཆོང་། །
གདོང་མ་ཐུག་རྒྱང་གཡེར་ཆེ་ལེའི་བུ། །
འགྲམ་བཅར་ན་བྱིས་པའི་ལུས་གཟུགས་འདྲ། །
མདའ་འཕངས་ལུགས་བྱིས་པའི་རྩེད་མོ་འདྲ། །
དེ་རེད་གདའ་ཨེ་བསམ་ཕ་ཡི་བུ། །
མདའ་སྔ་བརྒྱབ་གླིང་པའི་སྲོལ་ལ་མེད། །
ཕྱི་བརྒྱབ་ཐར་པ་གཏོང་ལེ་མིན། །
དུས་དེ་རིང་ཁྱེད་ལ་མདའ་ཞིག་ཡོད། །
ཁྱོད་སྙིང་ཁམས་ཆོས་ཀྱི་ཕོ་བྲང་ལ། །
ངས་དྲན་པ་གསལ་ལེའི་མདའ་ཞིག་སྤྲིངས། །
སྙིང་ཁྲག་གཉན་སྟག་དམར་པོར་མཆོད། །
ཤ་རུས་བྱ་ཁྱིའི་ཟས་སུ་བསྟེར། །
ཤ་པའི་དར་འཕྲུ་ཨ་ཕོས་ལེན། །
གཏང་མ་ཀུན་ཏུ་ཁྱབ་ལེ་བྱེད། །
གླུ་གོ་ན་རྣ་བའི་ཡིད་ལ་ཞོག །
མ་གོ་གླུ་ལ་སྐྱོར་རྒྱུ་མེད། ། །
ཅེས་གླུ་མཇུག་རྫོགས་པ་དང་། མདའ་དེ་འཕངས་སོང་བས་སྟག་རྒོད་
རྡོ་རྗེ་གྲགས་པའི་བྲང་ནུ་མ་གཉིས་ཀྱི་མཚམས་སུ་ཐེབས། མདའ་ལེན་གྱིས་མ་
རྟེན་པར་མདེའུ་སྒལ་རྒྱབ་ནས་སྔོ་འཁྱུག་སེ་ཐོན་ཏེ་ཆུ་ཕར་རིའི་ཙན་དན་ནགས་
ལ་ཕོག ཙན་དན་སྡོང་པོ་མང་པོ་ཐང་ལ་བཏབ། ཐལ་རྡུལ་ནམ་མཁར་
འཕྱུར། སྟག་རྒོད་རྡོ་རྗེ་གྲགས་པ་ཁྲག་དམར་འཛར་རེར་རྟ་ཐོག་ནས་ལྷུང་བ་



འདན་མས་ཁྲི་ཚ་མདའ་རྩེར་དྲངས།
75
དང་། ཨ་ནུ་མི་ཆེན་དཔུང་རིང་ངར་རྒོད་གཏིང་ནས་འཁྲུགས། གློག་་་་
འཁྱུག་པ་ལྟར་བློན་ཆེན་འདན་མའི་ཐད་དུ་ཤོར་ཡོང་། འདན་མས་རལ་གྲི་
འཇང་ས་ཤུབས་ནས་དྲངས་ཏེ་ཕན་ཚུན་གཡུག་སྐོར་ལན་གཉིས་རེ་བྱེད་པའི་
སྐབས་དེར། རྒྱ་ཚ་ཞལ་ལུ་དཀར་པོ་དུག་སེལ་གྱིས་གཉིད་ལས་སད་པ་ལྟར་
བྱུང་བ་དང་། ཡར་ཟི་སྐར་ཕྲན་ཕྱག་ཏུ་བསྣམས་ནས་མི་ཆེན་དཔུང་རིང་གི་
འགྲམ་ལ་བཅར་ཏེ་ཡར་ཟི་ལན་གསུམ་གཡུགས་པས། མི་ཆེན་དཔུང་རིང་གི་
བསམ་པར་མི་འདིའི་ཡ་བོ་ཆོག་ལེ་མི་གདའ་བསམས་ནས་རྟ་ཁ་མྱུར་དུ་གཅུས་
ཏེ། སྐར་མདའ་འཁྱུག་པ་ལྟར་ཁྲི་ཚའི་རྗེས་བསྙེགས་ནས་སོང་། རྒྱ་ཚ་དང་
འདན་མ་གཉིས་ལས་གུར་དུ་ཕྱིར་ཕེབས། རྒྱ་ཚར་མདའ་དུག་གིས་ཅུང་་་
གནོད་པ་ལས་མདའ་རྨས་བྱུང་མེད་པ་དང་། འདན་མས་སྟག་རྒོད་རྡོ་རྗེ་
གྲགས་པའི་ཁྲབ་རྨོག་འཁོར་གསུམ་དང་འོག་རྟ་བཅས་པ་བླངས་ཡོད་པས་སྒར་
བཞུགས་རྒྱལ་བློན་རྣམས་སྤྲོ་བ་རབ་ཏུ་འདེགས་བཞིན་འདན་མར་དཔའ་་་་
བསྟོད་རྒྱ་ཆེ་མཛད། དེ་ནས་བཀའ་མོལ་ཅི་རིགས་གླེང་ནས་བཞུགས་པའི་
སྐབས་ཇོ་རུས་ལྕང་དཀར་བེར་ཀ་འོག་ལ་ཆིབས། ལྕང་སྨུག་བེར་ཀ་རོགས་སུ་
ཁྲིད། མགོ་མི་མཛའ་དགོ་ཕོའི་ལྕོག་ཞུ་གསོལ། དེ་ལ་ཟེ་ཕོའི་སྒོ་ཞིག་་་་་
བཙུགས། ལུས་མི་མཛའ་བེའུ་སློག་མཐའ་གྱོང་གྱོན། དེ་ལ་བལ་སྐུད་དགུ་
འཆིང་བརྒྱབ། རྐང་མི་མཛའ་རྟ་ལྷམ་དམར་སུག་བཞེས། དེ་ལ་རྩིད་སྐུད་
དྲུག་འཆིང་བརྒྱབ། སྟོང་གསུམ་དྲ་སྐྱེ་རྒྱབ་ཏུ་འཁུར། ལྕང་ཕོར་ཁྲ་གོག་
མདུན་དུ་བསྣམས། ངོ་ཚ་བློ་གྲོལ་བརླ་ལ་བཏགས། སྐུ་མདོག་ཁྭ་ཏ་ལས་
ནག་ཙམ། འུག་པ་ལས་སེར་ཙམ་མཛད་ནས་གླིང་སྒར་དུ་ཕྱག་ཕེབས་པ་དང་།
གླིང་གི་ཨ་ནུ་རྣམས་དགའ་སྐྱིད་ཀྱིས་མཆི་མ་ཕྱུང་། དད་གུས་ཀྱིས་བ་སྤུ་གཡོ་
བཞིན་ ཕེབས་བསུ་ཞུས། དབུ་གུར་དུ་གདན་དྲངས། སྲས་ཇོ་རུས་ ཡཱ།
གླིང་གི་ཨ་ནུ་རྣམས་མ་མཇལ་སྐུ་ཁམས་བཟང་། དུས་དེ་རིང་མཇལ་བའི་ཉི་



76
རྟ་རྒྱུག་ཁྲི་གསོལ།
མ་ལ་གཏམ་དང་སྐད་ཆ་ཅི་འདྲ་ཡོད། ས་ཟི་མ་ཡུལ་གྱི་རྒྱལ་ས་ལ་དཔའ་བོ་
སྟག་འདྲ་གཟིག་འདྲ་ཇི་ཙམ་གདའ། ངེད་གླིང་དཀར་སྟོད་ཀྱི་དཔའ་རྒོད་ལ་
རྟགས་དང་གཏང་མ་ཅི་འདྲ་བྱུང་གསུངས། ཕ་སྤྱི་དཔོན་རོང་ཚ་ཁྲ་རྒན་གྲལ་
གནས་ནས་ཡར་བཞེངས། དད་གུས་ཀྱིས་ཟི་མར་དཔུང་དྲངས་པ་སོགས་ཀྱི་
ལོ་རྒྱུས་རྣམས་སྙན་དུ་གསོལ་ནས་བཞུགས་པའི་སྐབས་ཁྲི་ཚ་རྒྱ་སྟག་དམར་པོ་
དང་མི་ཆེན་དཔུང་རིང་གཉིས་ཟི་མ་རྟ་རྒྱལ་གྱི་དྲུང་དུ་འབྱོར་ནས་གླིང་པས་རྟ་
ཤོར་གྱི་ར་མདར་ཡོང་ལུགས། རྒྱ་ཚ་རྟ་ཐོག་ནས་ཕབ་ལུགས། སྟག་རྒོད་རྡོ་
རྗེ་གྲགས་པ་དགྲ་ལ་ཤོར་ལུགས་བཅས་ཞིབ་པར་སྙན་དུ་གསོལ་བ་དང་། ཟི་
མ་སྟོབས་ཀྱི་རྒྱལ་པོ་ཁ་ཁྲོ་ཁ་ནས་ལངས། ཞེ་ཁྲོ་ཞེ་ནས་ལངས། སྤྱན་མིག་
གློག་དམར་འཚུབ་འཚུབ། བྲང་ཁོག་རྔ་བོ་བརྡུང་བརྡུང་གི་ངང་དེར། ཡཱ།
ཁྲམ་པ་གླིང་གི་ས་ཆ་ནས། ཇག་པ་ཇོ་རུའི་ལས་དམག་བྱུང་ཟེར་ན། ངེད་ཟི་
མ་ལུང་ཆེན་བཅོ་བརྒྱད་ནས་ལས་དམག་མྱུར་དུ་ཧྲག་བསྡུས་བྱེད། དགྲ་གླིང་
པ་མྱུར་དུ་ཤུལ་མེད་བཟོ་དགོས་ཞེས་ཟེར་བའི་སྐབས། ཟི་མ་གཡང་སྨན་རྒྱལ་
མོས་གཡས་གསེར་ཟངས་ནང་ཇ། གཡོན་དངུལ་ཟངས་ནང་ཆང་། དུང་
ཟངས་ནང་ཞོ་དང་འོ་མ་བཅས་ཁྱེར། ཡབ་རྒྱལ་པོ་དང༌། ཁྲི་ཚ་བློན་ཆེན།
བློན་ཆེན་ཤེས་རབ་ཀུན་བཟང་བཅས་ལ་གང་མཉམ་དྲངས་ནས་ཟི་གླིང་གཉིས་
འདུན་མ་བྱེད་དགོས་པའི་གླུ་འདི་འདྲ་ཞིག་ཕུལ་ལོ། ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། ། །
དུས་དེ་རིང་ལྷ་ཞིག་འབོད་ལ་འདི། །
ཤར་གཡུ་ལོ་བཀོད་པའི་ཞིང་ཁམས་ནས། །
མཐོ་གསེར་ལོ་བརྩེགས་པའི་ཁྲི་སྟེང་ནས། །
དུང་ལོ་འབར་བའི་གདན་སྟེང་ནས། །་



འདན་མས་ཁྲི་ཚ་མདའ་རྩེར་དྲངས།
མ་རྗེ་བཙུན་སྒྲོལ་མ་དཀར་མོ་མཁྱེན། །
མཁྱེན་གཟིགས་བུ་མོའི་གླུ་སྣ་དྲོངས། །
ས་འདི་ས་ངོ་མ་ཤེས་ན། །
ཟི་མ་ཡུལ་གྱི་ས་ཆ་ནས། །
ཕོ་བྲང་གནམ་ལྕགས་ཁྲོ་རྫོང་ཟེར། །
གཟིམ་ཆུང་བདེ་སྐྱིད་ཉི་མ་རེད། །
ང་འདྲ་ང་ངོ་མ་ཤེས་ན། ། །
ཟི་མ་གཡང་སྨན་རྒྱལ་མོ་ཟེར། །
ད་ལོ་གནམ་ལོ་འདི་གསར་ཐོག །
མོ་ལོ་བཅུ་བདུན་ཟིན་ལེ་ཡིན། །
འཇོ་སྒེག་ལང་ཚོ་དར་ནས་ཡོད། །
གཡེར་བག་འཛམ་གླིང་ཁྱབ་ནས་ཡོད། །
མཁའ་རྒྱུ་སྐར་དབུས་ན་ཟླ་བ་མཛེས། །
ས་རི་རྒྱལ་ཁྲོད་ན་གངས་རི་མཛེས། །
སྤང་མེ་ཏོག་དཀྱིལ་ན་གཡང་སྨན་མཛེས། །
མཛེས་གཡེར་གྲགས་ཆེ་ལེ་ང་ཙམ་ཡིན། །
གླུ་འདི་གླུ་ངོ་མ་ཤེས་ན། ། ་་
གཡང་སྨན་ལྷ་ཀླུ་དྲུག་འགྱུར་ཟེར། །
ས་ག་མ་ཡུལ་ལ་མི་ལེན་དེ། །
དུས་དེ་རིང་མི་ལེན་ཀ་མེད་རེད། །
ཕ་ཁུ་མི་ཆེན་དཔོན་པོ་གསུམ། །
སྙན་དབང་བུ་མོའི་ཕྱོགས་ལ་གསོན། །
འདི་ལོའི་དུས་ཀྱི་སྤྱོད་རྩ་འདི། །



78
རྟ་རྒྱུག་ཁྲི་གསོལ།
ཡག་བསམ་བུ་མོའི་ཡིད་ལ་མེད། །
ཟི་མས་གླིང་ལ་འགྲན་འདོད་འདི། །
ཕ་ཇུས་ཤོར་བའི་རྒྱུ་རུ་འགྲོ། །
རྨ་སྨད་ཇོ་རུ་རྒྱལ་པོ་ཁོང་། །
སློབ་དཔོན་པདྨའི་ཕོ་ཉ་རེད། །
དཔུང་ལྷ་དམག་ཡིན་ཡང་བརྟན་ལེ་མིན། །
རྩལ་ལྷ་སྲིན་ཡིན་ཡང་དོ་ལེ་མིན། །
ལྷོ་འཛམ་གླིང་རྒྱལ་ཁག་བཅོ་བརྒྱད་ནང་། །
སྟོབས་འགྲན་མེད་རྒྱལ་པོ་ཇོ་རུ་རེད། །
རིགས་གསུམ་མགོན་པོའི་སྤྲུལ་པ་རེད། །
སུ་ཨ་འབྲུག་སྒྲོལ་མ་དཀར་མོ་རེད། །
གླིང་ཕོ་རྒོད་གྲུབ་ཐོབ་བརྒྱད་ཅུ་རེད། །
དཔའ་ཡང་རྒོད་དཔའ་རྟུལ་སུམ་ཅུ་རེད། །
སྐུ་ཁྲོ་ལུ་རྟ་མགྲིན་སྤྲུལ་པ་རེད། །
དེ་རིང་གླུ་ཡི་དོན་རྩ་ལ། ། །
གཏམ་དང་འདུན་མ་ཆིངས་དང་གསུམ། །
ལྷོ་འཛམ་བུ་གླིང་ལ་དར་ལེ་རེད། །
ཟི་མ་རྒྱལ་དང་གླིང་དཀར་གཉིས། །
གཏམ་དང་འདུན་མ་བྱས་ན་བསམ། །
གནམ་ས་གཉིས་ལ་འདུན་མ་ཡོད། །
ས་རློན་རླངས་པ་གནམ་ལ་འཕྱུར། །
ལྷོ་སྤྲིན་ནག་པོས་སྦྲང་ཆར་འཁྲིད། །
དོག་མོ་ས་ནས་འབྲས་དྲུག་སྨིན། །



འདན་མས་ཁྲི་ཚ་མདའ་རྩེར་དྲངས།
79
བོད་དབུ་ནག་ཆགས་པའི་འཚོ་རྟེན་རེད། །
རྒྱ་བོད་གཉིས་ལ་འདུན་མ་ཡོད། ། །
རྒྱ་ཁྲིམས་བཙན་པོ་བོད་ཀྱིས་འཛིན། །
བོད་སྲོལ་བཟང་པོ་རྒྱ་ཡིས་འཛིན། །
རྒྱ་བོད་ཉི་ཟླ་ཟུང་འབྲེལ་ཆགས། །
འཛམ་བུ་གླིང་ལ་འདུག་བདེ་བྱུང་། །
ངེད་ཟི་མ་ཡུལ་གྱི་རྟ་གཡང་ནས། །
ཕྱེད་ཙམ་གླིང་ལ་ཕུལ་ན་བསམ། །
ཟི་མ་རྒྱལ་དང་གླིང་གི་དབར། །
གཏམ་དང་འདུན་མ་བྱེད་མི་ལ། །
བློན་ཆེན་ཤེས་རབ་ཀུན་བཟང་དང་། །
སྨན་ཆུང་ང་ཡིས་བྱོན་པས་ཆོག །
རེད་ད་ཨེ་དགོངས་ཐུགས་ཀྱིས་དཔྱོད། །
གཡས་གསེར་ཟངས་ནང་ལ་ཆང་ཞིག་ཡོད། །
འདུན་མའི་རྟེན་འབྲེལ་ཆང་ཞིག་ཡོད། །
འབྲུ་སྣ་དྲུག་གིས་ཆང་ཞིག་བཙོས། །
ལོ་ལ་བཙོས་པའི་ལོ་ཆང་ཡོད། །
ཟླ་ལ་བཙོས་པའི་ཟླ་ཆང་ཡོད། །
ཞག་ལ་བཙོས་པའི་ཞག་ཆང་ཡོད། །
དང་པོ་དཀོན་མཆོག་ལྷ་ལ་མཆོད། །
གཉིས་པ་ཡབ་ཆེན་རྒྱལ་པོར་འབུལ། །
གསུམ་པ་བློན་ཆེན་རྣམས་ལ་བཏེགས། །
བཞི་པ་སྨན་ཆུང་བུ་མོར་འདྲེན། །



80
རྟ་རྒྱུག་ཁྲི་གསོལ།
ལྔ་པ་ལས་དམག་ཡོངས་ལ་ཡོད། །
ཆང་ཐེངས་གསུམ་མཆོད་དང་རྟེན་འབྲེལ་བཟང་། །
གཡོན་དངུལ་ཟངས་ནང་ལ་ཇ་ཞིག་ཡོད། །
ཉི་རི་ཉི་ནས་ཤུག་དཀར་ཇ། །
སྲིབ་རི་སྲིབ་ཀྱི་ཤུག་ནག་ཇ། །
ཉི་སྲིབ་བར་གྱི་ཤུག་དམར་ཇ། །
རྒྱ་ཇ་མེ་ཏོག་གཡང་འཛིན་ཡོད། །
ཇ་སྣ་སུམ་བརྒྱ་དྲུག་ཅུ་ཡོད། །
ཇ་ཐེངས་གསུམ་མཆོད་དང་དབུ་འཕངས་མཐོ། །
དུང་ཟངས་ནང་ལ་འོ་ཞིག་ཡོད། །
ཁྱུང་དཀར་མཛོ་མོའི་འོ་དང་གཅིག །
ཟིལ་ཆུང་འབྲི་ཡི་འོ་དང་གཉིས། །
རྒྱ་ཚ་བ་མོའི་འོ་དང་གསུམ། །
གཡང་དཀར་ལུག་གི་འོ་དང་བཞི། ། །
ཕ་ཁུ་བོ་རྣམས་ལ་ཡང་ཡང་འབུལ། །
འོ་ཐེངས་གསུམ་མཆོད་དང་ཤ་ལོ་དཀར། །
ཤ་ལོ་དཀར་ལ་བློ་ཡིད་དཀར། ། །
བློ་ཡིད་དཀར་བས་འདུན་མ་ཡོང་། །
འདུན་མའི་དོན་ཆེན་གྲུབ་ནས་ཡོང་། །
ཞེས་གླུ་དེ་ལྟར་ཕུལ་བ་དང་། ཡབ་རྒྱལ་པོ་དང༌། བློན་ཆེན་ཕལ་ཆེ་
བའི་ཐུགས་ལ་གཡང་སྨན་རྒྱལ་མོའི་གཏམ་ལ་རྒྱུ་མཚན་གདའ་དགོངས་ནས་
སྤྱན་ཕར་གཟིགས་ཚུར་གཟིགས་གནང་བའི་སྐབས་ཁྲི་ཚ་རྒྱ་སྟག་དམར་པོ་གློ་
བུར་ངར་ལངས་ནས། ཡཱ་དེ་རིང་རྒྱལ་བློན་རྣམས་དར་ལྕེ་རླུང་གིས་བསྐུལ་བ་



འདན་མས་ཁྲི་ཚ་མདའ་རྩེར་དྲངས།
བཞིན་བློ་ཕར་འགྱུར་ཚུར་འགྱུར་ཅི་འདྲ་རེད། ཁྲམ་པ་གླིང་གི་ཇོ་རུ་ཁོས་དང་
པོ་ངེད་ཀྱི་རྟ་གཡང་བརྐུས། རྟ་བརྐུས་ལེས་མི་ཆོག་ཇག་དམག་དྲངས། ཁ་
སང་ཉི་མའི་སྔ་དྲོ་ལ། བློན་ཆེན་རྡོ་རྗེ་གྲགས་པ་བཀྲོངས། ལས་ནག་པོ་
གཅིག་རྒྱབ་གཅིག་སྣོན་བྱུང༌། ང་ཁྲི་ཚའི་མགོ་བོ་དུར་ཁྲོད་མ་འགྲིམས་བར།
གཏམ་འདུན་མ་མི་ཡོང་ཐག་ཆོད་ཡིན། གླིང་ཇོ་རུ་མགོན་པོ་ཡིན་ཡང་འདྲ།
དཔའ་རྒྱ་ཚ་ངང་ཡག་ཡིན་ཡང་འདྲ། གླིང་དཔའ་རྟུལ་གྲུབ་ཐོབ་ཡིན་ཡང་
འདྲ། མགོ་ལུས་གསུམ་མི་སྒུར་ཐག་ཆོད་ཡིན། ཉི་མ་སང་གི་སྔ་ཤར་ཐོག་
ང་ཁྲི་ཚ་གླིང་པའི་སྒར་དུ་འགྲོ། ཕོ་རྒྱ་ཚ་རྒྱང་གཡེར་ཆེ་ལེའི་བུ། དོན་ཉེ་
བཅར་དཔའ་སྙིང་ཅི་གདའ་བལྟ་ཟེར་ནས་དྲག་ཏུ་ཁྲོས་པའི་རྣམ་པ་ཅི་རིགས་
བྱེད། བློན་ཆེན་ཤེས་རབ་ཀུན་བཟང་ན་རེ། ཁ་ཕོ་ནང་ལ་གང་བཤད་དེ།
རྒྱལ་ཆེན་ཁྲིམས་ལ་འགྲོ་རབས་མེད། རྟ་གསར་ཐང་ལ་གང་རྒྱུག་དེ། ལ་
ཆེན་རི་ལ་འགྲོ་རབས་མེད། ཕོ་གསར་རང་བསྟོད་ཆེ་ལེ་མ། དཔའ་ངར་
མའི་གདོང་ལ་ཡོང་རབས་མེད། ཟེར་བ་སྔ་མོའི་གཏམ་ལ་གདའ། འོན་
ཀྱང་ཁྲི་ཚ་རྒྱ་སྟག་ཁྱོད། དཔའ་རྩལ་དྲུག་ལུས་ལ་འཛོམས་ལེ་རེད། དཔའ་
ཁྱེད་ཀྱིས་ཟེར་བ་བདེན་གྱུར་ན། སང་གི་ཉི་མ་སྔ་ཤར་ཐོག མ་འདུག་གླིང་
གི་སྒར་ལ་སོང་། རྒོད་ཞན་དབྱེ་བ་ཕྱེ་ནས་ཤོག་ཟེར་ནས་གྲོས་ཐག་བཅད།
མཐོ་རྒྱལ་པོ་ནས་བར་བློན་ཆེན་རྣམས་ཀྱིས་འོ་དེ་བཞིན་བྱེད་ཟེར་ནས་རང་
མཁར་དུ་ཕེབས། །
ཉི་མ་དེ་ཡི་ཕྱི་ཉིན་ཁྲི་ཚ་རྒྱ་སྟག་དམར་པོས་འཁོར་གསུམ་ལུས་ལ་བསྐོར།
འདོ་བ་གངས་དཀར་ལྡིང་ཤེས་ཀྱི་གོང་དུ་བུད་ནས་ལ་ཆུང་སྟག་ལམ་ཁུག་ཀྱོག་
གི་ལ་རྩེར་སླེབས་གྲབས་ཡོད་པའི་སྐབས། གླིང་གི་རྒྱ་ཚ་ཞལ་ལུ་དཀར་པོས་སྐུ་
ལ་དགྲ་ལྷའི་གོ་མཚོན་སྣ་དགུ་ཚིབསྣབས། ཆིབས་སུ་རྒྱ་བྱ་སོག་དཀར་ཆིབས་
ནས་ཁྲ་ཤིག་སེར་ལ་རྩེར་བྱོན་པ་དང་གདོང་ཁ་ཐུག ཁྲི་ཚས་མྱུར་དུ་རྟ་ཁ་



82
རྟ་རྒྱུག་ཁྲི་གསོལ།
བཀག་ནས་འདུག་པ་དང་རྒྱུ་ཚས་ཀྱང་རྟ་ཁ་བཀག རལ་གྲི་ཡར་ཟི་སྐར་ཕྲན་
གྱི་གྲི་མགོ་འཇུས་ནས་ཁོ་རེ་ཉོན་དང་ཕ་ཡི་བུ། ཁ་སང་ཉི་མའི་སྔ་དྲོ་ལ།
མདའ་སྐྱེན་པོ་འཕེན་མི་ཞིག་ཡོད། ད་ཞིབ་པར་དཔྱད་ན་ཁྱོད་ཁྲི་ཚ་རྒྱ་སྟག་
ཡིན་ལེ་འདྲ། ཡིན་ནའང་ཨ་ཕོའི་གླུ་འདི་ཉོན་གསུངས་ནས་དཀར་མོ་དྲུག་
འགྱུར་ལ་དྲངས་ནས་གླུ་འདི་སྐད་ཅིག་བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
ལྷ་ཡར་མཁྱེན་ཚངས་པ་དཀར་པོ་མཁྱེན། །
བར་མཁྱེན་གཉན་ཆེན་སྐུ་ལ་མཁྱེན། །
མར་མཁྱེན་ཀླུ་རྒྱལ་གཙུག་ན་མཁྱེན། །
སྡང་དགྲ་བོའི་གློ་སྙིང་ལེན་རོགས་མཛོད། །
ས་འདི་ས་ངོ་མ་ཤེས་ན། །
ས་འདི་ལ་སྟག་ལམ་ཁུག་ཀྱོག་ཟེར། །
ང་འདྲ་ང་ངོ་མ་ཤེས་ན། །
གླིང་དཀར་སྟོད་ཀྱི་ས་ཆ་ནས། །
འབུམ་པའི་ཞལ་ལུ་དཀར་པོ་ཟེར། །
རྒྱུ་ཚ་འཇང་སྲས་ལྷའུ་གསུམ། །
རྒྱུ་མི་ཆེན་དཔོན་གྱི་ཚ་བོ་ཡིན། །
གྲི་ལ་ཡར་ཟི་སྐར་ཕྲན་ཟེར། །
གྲི་ཡར་ཟི་མར་ཟི་དགུ་ཟི་གསུམ། །)
སྨད་རྒྱ་ནག་རྒྱལ་པོའི་གྲི་རྒྱུད་ཡིན། །



83
འདན་མས་ཁྲི་ཚ་མདའ་རྩེར་དྲངས།
རྟ་ལ་རྒྱ་བྱ་སོག་དཀར་ཟེར། །
རྟ་རྨ་བྱ་རྒྱ་བྱ་ཟི་བྱ་གསུམ། །
སྨད་རྒྱ་ནག་རྒྱལ་པོའི་རྟ་རྒྱུད་ཡིན། །
ཤར་ཟི་མ་ཡུལ་གྱི་ས་ཆ་ལ། ། །
རྟ་གཡང་བཅུ་གསུམ་ཡོད་ལེ་རེད། །
རྟ་དེ་ཚོའི་རྟ་རྒྱུད་གང་ནས་ཡིན། །
ཁྱེད་ཨ་སྡུག་ཟི་བློན་མི་ཤེས་རེད། །
ལྷོ་འཛམ་བུ་གླིང་གི་མངའ་ཞབས་ལ། །
མི་ལ་རིགས་རྒྱུད་ཡོད་ལེ་རེད། །
རྟ་ལ་རྟ་རྒྱུད་ཡོད་ལེ་རེད། །།
ཟི་མ་ཡུལ་གྱི་རྟ་གཡང་རྒྱུད། །
རྒྱ་རྟ་ཟི་ར་འཕུར་ཤེས་རེད། །
རྒྱ་རྟའི་རྟ་རྒྱུད་ཟི་མར་མཆེད། །
ཟི་མའི་རྟ་གཡང་དེ་ནས་བྱུང་། །
རྒྱ་རྟ་ཟི་ར་འཕུར་ཤེས་ཀྱི། ། །
རྟ་རྒྱུད་གར་ཡོད་རྒྱ་ཚར་དབང་། །
ཁྱོད་ཨེ་ཐུག་བསམས་ནས་ལ་རྩེར་འོངས། །
བློ་བསམ་པའི་མི་དང་དེ་རིང་ཐུག །
གདོང་ཐུག་པའི་མི་ལ་གཏམ་ཞིག་ཡོད། །
ངེད་རྒྱུ་རྟ་ཟི་ར་འཕུར་ཤེས་ཀྱི། །
རྒྱུད་བཟང་པོ་མཆེད་པའི་རྟ་གཡང་རྣམས། །
ད་རྒྱ་ཚར་ཕུལ་ན་ལབ་གླེང་མེད། །
དེ་མ་བྱུང་ཉི་མའི་ཕན་ཆོད་ལ། །



84
རྟ་རྒྱུག་ཁྲི་གསོལ།
མཐོ་ཨེ་འདི་གང་ཡང་གཏོང་ལེ་མིན། །
གྲི་ཡར་ཟི་མར་ཟི་དགུ་ཟི་གསུམ། །
རྒྱ་གྲི་ཡར་ཟི་སྐར་ཕྲན་འདི། །
དེ་རིང་ཤ་བ་ཁྱོད་ལ་ཡོད། །
ཤ་ཁྲག་རུས་གསུམ་མཁའ་ལ་མཆོད། །
གོ་ན་ཁྲི་ཚའི་ཡིད་དུ་ཟུངས། །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་མཇུག་རྫོགས་པ་དང༌། ཁྲི་ཚ་རྒྱ་སྟག་དམར་པོས། ཡ་གླིང་གི་
རྒྱ་ཚ་ཞལ་དཀར་ཁྱོད། ཁ་སང་ཉི་མའི་སྔ་དྲོ་ལ་ངས་མ་བསད་ཚེ་ཐར་བཏང་
ལེ་ཡིན། དེ་རིང་ཉི་མའི་མགོ་མཇུག་ལ་ཁྱོད་སོར་གང་ཕར་ལ་བཏང་ཟེར་ན།
ང་ཁྲི་ཚ་ཤི་བའི་རོ་ལ་རྩིས་ཟེར་ནས་རལ་གྲི་ལྕགས་ནག་རྣོ་ཆོད་དེ་ཤུབས་ནས་
དྲངས་ཏེ་དཔའ་ཀླུ་ཐུང་ཐུང་འདི་བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
མཐོ་ནམ་མཁའ་དབྱིངས་ཀྱི་གཞལ་ཡས་ནས། །
འཇའ་འོད་འཁྱིལ་བའི་ཕོ་བྲང་ནས། །
ལྷ་ཆེན་དགའ་རབ་དབང་ཕྱུག་མཁྱེན། །
བར་སྣང་མཐོངས་ཀྱི་དཀྱིལ་འཁོར་ནས། །
ཕོ་ལྷ་དབང་ཕྱུག་ཆེན་པོ་མཁྱེན། །
མཁྱེན་གཟིགས་ཁྲི་ཚའི་གྲོགས་ལ་བྱོན། །
ས་འདི་ས་ངོ་མ་ཤེས་ན། །



འདན་མས་ཁྲི་ཚ་མདའ་རྩེར་དྲངས། །
ས་འདི་ལ་སྟག་ལམ་ཀྱོག་ཆེན་ཟེར། །
ལ་མཐོན་པོ་མ་རེད་ཆུང་ཆུང་རེད། །
ཁྱོད་རྒྱ་ཚ་གླིང་ནས་ཡོང་ལེ་དང་། །
ང་ཁྲི་ཚ་ཟི་ནས་ཡོང་ལ་གཉིས། །
རྩེ་ལ་མགོར་ཐུག་པ་འདྲ་འདྲ་རེད། །
དུས་དེ་རིང་རྣ་བ་ཨ་ཕོར་ཉོན། །
ཁྱོད་རྒྱ་ཚ་རྒྱ་ནས་ཡིན་ལེ་དེ། །
ང་ནུ་འཐུང་དུས་ནས་ཤེས་ལེ་ཡིན། །
ངེད་ཟི་མའི་རྟ་གཡང་བཅུ་གསུམ་དེ། །
རྟ་ཟི་རའི་རྟ་རྒྱུད་ཟེར་ལེ་དེ། །།
ཕོ་ཧམ་པ་ཅན་ཞིག་མ་རེད་ཞེ། །
རྒྱ་རྟ་ཟི་ར་འཕུར་ཤེས་གཅིག །
སོག་རྟ་རག་པ་རྔ་ནག་གཉིས། །
རྟ་རྒྱུད་ཟི་མ་ཡུལ་ནས་རེད། །
རྒྱ་རྟ་རྒྱ་ལ་འགྲོ་ལེ་རེད། །
སོག་རྟ་སོག་ལ་འགྲོ་ལེ་རེད། །
ཁྱོད་རྒྱ་ཚ་གླིང་གི་ཁྲམ་པ་ཡིས། །
ཟི་མར་རྟ་རྒྱུད་ག་དུས་བཞག །
ངོ་ཚ་ལེ་ཨེ་ཤེས་ཕ་ཡི་བུ། །
མ་ངན་ཇོ་རུ་ནག་རྫོག་ལ། ། །
རྟ་མི་དགོས་རྟ་སྤུ་ག་ན་གདའ། ། །
བཞོན་རྒྱུ་ལྕང་དཀར་བེར་ཀ་རེད། །
གླིང་དཀར་ཁྲམ་པ་ཁྱུ་གཅིག་གིས། །



86
་ ་
དུ
རྟ་རྒྱུག་ཁྲི་གསོལ།
རྐུན་བུའི་རྒྱབ་ལངས་བྱས་ནས་བྱུང་། །
རྫུན་མའི་རྒྱུབ་དེ་ཁྲམ་པས་སྣོན། །
རྐུ་མའི་རྒྱབ་ལངས་ཇག་པས་བྱེད། །
ཟེར་བའི་གཏམ་དེ་དེ་རིང་བྱུང་། །
ལས་དེ་འདྲ་མ་ལས་ཕ་ཡི་བུ། །
འཛམ་གླིང་མི་ཡི་འཕྱ་ཁ་ཡོང་། །
གླིང་པ་ཁྲིམས་ལ་སྦྱར་རབས་ཡོད། །
ད་དེ་རིང་ཉི་མའི་གདོང་གང་ལ། །
ཁྱོད་རྒྱ་ཚས་ཡར་ཟི་སྐར་ཕྲན་གཡུགས། །
ཕོ་ང་ཡིས་ལྕགས་ནག་རྣོ་ཆོད་འདེབས། །
རལ་གྲི་ལྕགས་ནག་རྣོ་ཆོད་འདི། །
དབང་ཕྱུག་ཆེན་པོའི་བླ་གྲི་ཡིན། །
ཟི་མའི་རྒྱལ་པོའི་ཕ་ཟོག་ཡིན། །
ཁྲི་ཚ་ང་ཡི་གློ་གྲི་ཡིན། ། ་
ངར་མ་དགྲ་ཡི་སྲོག་གི་ཡིན། །
དེ་རིང་སྡང་དགྲ་ཁྱོད་ལ་ཡོད། །
ཁ་གཏམ་ཡོད་ན་ད་ལྟ་ཞོག །
གོ་ན་ཨ་ཕོའི་གཏམ་བཞིན་བྱེད། །
མ་གོ་གླུ་ལ་སྐྱུར་འགྲེལ་མེད། །
ཅེས་གླུ་མཇུག་རྫོགས་པ་དང་། ཁྲི་ཚས་རལ་གྲི་ལྕགས་ནག་རྣོ་ཆོད་དེ་
འབུམ་པའི་ཞལ་ལུ་དཀར་པོ་ལ་གཟའ་བདུད་གནམ་ལ་མཆོངས་པ་ལྟ་བུ་་་་
གཡུགས་ཀྱང་གོ་མ་ཆོད། རྒྱུ་ཚས་རལ་གྲི་ཡར་ཟི་སྐར་ཕྲན་དེ་ཁྲི་ཚ་ལ་ཆུ་རླུང་
བྲག་ལ་བརྡབ་པ་ལྟ་བུ་གཡུགས་ཀྱང་གོ་མ་ཆོད། ཇི་ཙམ་འགྲན་ཡང་དཔའ་ཁ་



87 ་
འདན་མས་ཁྲི་ཚ་མདའ་རྩེར་དྲངས།
འདྲ་གཉིས་སུ་བྱུང༌། དེ་ནས་གཉིས་ཀས་རལ་གྲི་ཐང་ལ་གཡུགས། མི་རྒོད་
ཀྱི་དཔུང་འཛིང་གཏུགས་པ་ལྟ་བུ་གཡུག་སྐོར་ལན་ལྔ་རེ་བྱས་ཀྱང་དཔུང་ཤེད་
མཉམ་པ་བྱུང་། ཡང་མདུང་ཁ་དང་ཞགས་ཁ་མདའ་ཁ་བཅས་ལན་སུམ་ཅུ་རེ་
འགྲན་ཡང་རྒྱལ་ཕམ་མ་བྱུང་བའི་མཐར་གཉིས་ཀ་ཆད་ནས་ས་སྟེང་དུ་འགྱེལ། །
ཁྲི་ཚའི་སེམས་ལ་རྒྱ་ཚ་ཤོར་ས་ཡོད་སྙམ་པ་དང་། རྒྱུ་ཚའི་སེམས་ལ་ཁྲི་ཚ་ཤོར་
ས་ཡོད་སྙམ་ནས་གཉིས་ཀ་ཡར་ལངས། རྡོ་ཕོང་བ་ཞིག་གི་སྟེང་དུ་རྐུབ་བཀྱག་
བྱས། ཆུ་རྨོག་གང་རེ་བཏུང་ཟིན་པ་དང༌། ཁྲི་ཚས་ཡཱ་གླིང་གི་རྒྱ་ཚ་ཞལ་ལུ་
དཔོན། ད་བསམ་བློ་ཇི་ལྟར་བཏང་ཡང་ངེད་གཉིས་དཔའ་ཁ་མཉམ་ནས་
རྒྱལ་ཕམ་དབྱེ་བ་ཆོད་མ་ཐལ། ད་འདི་མུར་མཉམ་འཇོག་བཞག་པས་སུ་་
དབང་སུ་ཡིས་འདུ་མ་ཐུབ། སང་དང་གཅིག་གནངས་དང་གཉིས་གཞེས་ཀྱི་
ལྷ་ཉིན་དཀར་པོ་ལ་ངེད་ཟི་མའི་ཕུ་ལུང་དོག་མོ་ནས་སྟག་དམར་པོ་རེ་བཟུང་
ནས་དཔག་བསམ་སྡོང་པོའི་རྩ་བར་འདོགས་ཐུབ་ལེ་གྱིས། ཁྱོད་རྒྱ་ཚས་སྟག་
ཅིག་འདོགས་ཐུབ་ཚེ་ངེད་ཟི་མའི་ཁ་རྗེ་དབང་ཐང་དང་རྟ་བདག་ཁྲི་སྐོར་བཅས་
པ་གླིང་ལ་དབང་རྒྱུ་བྱེད། ངས་སྟག་ཅིག་འདོགས་ཐུབ་ཚེ་ཁྱོད་གླིང་གི་ཁ་
དབང་དང་རྟ་བདག་ཁྲི་སྐོར་བཅས་པ་ངེད་ཟི་མར་དབང་རྒྱུ་བྱེད་ཟེར་བའི་
སྐབས་དེར། གློ་བུར་དུ་ལ་ཡི་གཡས་ཟུར་ནས་སྤྱང་ཀི་ཞིག་ཐོན་བྱུང་བ་དང་།
དེས་ཡ་གླིང་གི་རྒྱ་ཚ་ཞལ་དཀར་ལགས། དཔའ་ཚོད་བཟུང་ན་མཁས་པ་ཡིན།
ལབ་རྒྱུ་ཉུང་ན་བདེ་བ་ཡིན། མ་འདུག་ལ་མོ་སྒར་དུ་བྱོན་ཟེར་ནས་མི་སྣང་
བར་གྱུར། རྒྱ་ཚའི་སེམས་ལ་སྤྱང་ཀི་དེ་གླིང་གི་སྲུང་མ་ཞིག་ཡིན་ངེས་རེད།
ལུང་བསྟན་ཇི་བཞིན་མ་བྱས་ན་ཕམ་ཁ་ཡོང་དགོངས་ནས་ཁྲི་ཚ་ལ་དེ་རིང་ངེད་
གཉིས་གྱེས་རྒྱུ་གྱིས། གཞེས་ཀྱི་ལྷ་ཉིན་དཀར་པོ་ལ་ཁྱོད་ཁྲི་ཚས་ཟེར་བ་དེ་
རང་བྱེད་གསུངས་ནས་རང་སྒར་དུ་ཕྱིར་ལོག་ཕེབས། །
ཉི་མ་དེ་ཡི་ཕྱི་ཉིན་རྒྱ་ཚས་ གླིང་པ་སུས་ཀྱང་མ་ཤེས་པ་བྱས་ནས་ནམ་



88
རྟ་རྒྱུག་ཁྲི་གསོལ།
མཁའ་ལངས་པ་དང་མཉམ་དུ་རྟ་རྒྱ་བྱ་སོག་དཀར་གྱི་གོང་དུ་བུད། ཟི་མའི་
ཕུ་ལུང་དོག་མོ་ཞེས་པར་སྟག་འཚོལ་བར་ཕེབས་པའི་དུས། ལུང་པའི་ཕུ་རུ་ཁ་
བ་རྐང་རྗེས་གསལ་ཙམ་ཞིག་བབས་ཡོད་པའི་སྟེང་ལ་གཅན་གཟན་གུང་གི་སྡེར་
རྗེས་ཤིག་ཡོད་ལེ་གཟིགས་པ་དང༌། འདི་ནི་སྟག་གི་ སྡེར་རྗེས་ངོ་མ་རེད་་་་
དགོངས་ནས་རྗེས་བཞིན་བསྙེགས་པས་གཅན་གཟན་དེ་ནི་རྫ་ཡི་ གསེབ་ཏུ་
འཛུལ། རྒྱུ་ཚས་ཤུག་སྡོང་ཆེན་པོ་ཞིག་བཅད་ནས་གཟོང་གི་ཚུལ་དུ་མཛད་
ནས་རྫ་བསློག་གྲབས་བྱེད་པའི་སྐབས། ཇོ་རུས་ལྕང་དཀར་བེར་ཀ་འོག་ལ་
ཆིབས། རླུང་འཚུབ་པ་ལྟར་བྱོན་ནས་ཕུ་བོ་རྒྱ་ཚ་ཞལ་དཀར་ཁྱེད་ཅི་གནང་ཞེ་
ཡོད་ཅེས་དྲིས། རྒྱུ་ཚས་ཁ་སང་ཁྲི་ཚ་དང་ངེད་གཉིས་ཀྱིས་དཔག་བསམ་ཤིང་
གི་རྩ་བར་སྟག་འདོགས་རྒྱུ་དང༌། སྟག་འདོགས་ཐུབ་མི་ལ་ཁ་རྗེ་དབང་ཐང་
སྤྲོད་རེས་བྱེད་རྒྱུའི་ཁ་ཚོན་བཅད་པ་ཡིན། ད་ནངས་ངས་སྟག་འཚོལ་བར་
ཡོང་ནས་སྟག་ཅིག་རྫ་འདི་ཡི་ནང་དུ་འཛུལ་སོང་། ངས་སྟག་དེ་བཟུང་རྩིས་
བྱེད་ཀྱི་ཡོད་གསུངས། ཇོ་རུས་ཨ་ཙི་རྒྱ་ཚའི་གླེན་རྟགས་ལ། རྫ་གསེབ་ཏུ་རྒྱ་
སྟག་འཛུལ་བའི་དཔེ་གནམ་ས་གཉིས་ལ་སྲིད་རབས་མེད། གླེན་རྟགས་མ་
བྱེད་གསུངས་ནས་ལྕང་དཀར་འགྱིངས་གླུ་ལ་དྲངས་ནས་གླུ་འདི་འདྲ་ཞིག་ཕུལ་
ལོ། །
ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ལྷ་ཆོས་སྐུ་ལོངས་སྐུ་སྤྲུལ་སྐུ་གསུམ། །
བྱིན་རླབས་ཅན་གྱི་ལྷ་གསུམ་མཁྱེན། །
མཁྱེན་གཟིགས་ཨ་ཕོའི་གླུ་སྣ་དྲོངས། །
ས་འདི་ས་ངོ་མ་ཤེས་ན། །



འདན་མས་ཁྲི་ཚ་མདའ་རྩེར་དྲངས།
89
ཟི་མ་ཡུལ་གྱི་ས་ཆ་ནས། ། །
ཕུ་ལུང་རྫ་རི་ནག་པོ་ཟེར། ། །
ང་འདྲ་ང་ངོ་མ་ཤེས་ན། །
རྨ་སྨད་གཡུ་ལུང་སུམ་མདོ་ནས། །
མ་ངན་ཇོ་རུ་འགོག་ཚ་ཟེར། །
གླུ་འདི་ཀླུ་ངོ་མ་ཤེས་ན། །
ཇོ་རུའི་ལྕང་དཀར་འགྱིངས་གླུ་ཟེར། །
དུས་དེ་རིང་མི་ལེན་ཀ་མེད་རེད། །
ཁྱོད་རྒྱ་ཚ་གླེན་པ་ཁ་འཐམ་ཅན། །
དོན་ཡག་ཉེས་དབྱེ་བ་མ་ཆོད་ལེ། །
ཕོ་ཁྲི་ཚས་གང་བཤད་དབང་དུ་སོང་། །
དཔག་བསམ་ཤིང་གི་རྩ་བ་རུ། །
རྒྱ་སྟག་དམར་པོ་འདོགས་རྒྱུ་བྱས། །
དོན་འགག་ལ་ཐུག་པའི་ཁ་རྩི་རུ། །
གུང་དང་རྒྱ་སྟག་མ་ཤེས་ལེ། །
སྟག་དམར་རྫ་ཡི་གསེབ་ན་འཚོལ། །
རྒྱ་སྟག་རྫ་ལ་འཛུལ་བའི་དཔེ། །།
གནམ་ས་གཉིས་ལ་སྲིད་རབས་མེད། །
ཁྲི་ཚ་རྒྱ་སྟག་དམར་པོ་དེ། །
མིང་དང་དོན་གཉིས་མཚུངས་ནས་གདའ། །
ཁྲི་ཚ་ཟེར་བ་རང་མིང་རེད། །
རྒྱ་སྟག་ཟེར་བ་བླ་མིང་རེད། །
ཕུ་ཡི་ནགས་གསེབ་སུམ་མདོ་ལ། །



90
རྟ་རྒྱུག་ཁྲི་གསོལ།
ཁྲི་ཚའི་བླ་སྟག་དམར་པོ་ཡོད། །
བཟུང་གློད་བདག་པོའི་ཁྱི་དང་འདྲ། །
ཅི་བྱེད་རང་དབང་ཐོབ་ལེ་རེད། །
ཀླད་མེད་རྒྱ་ཚ་ཞལ་དཀར་ཕོ། །
མགོ་མོ་བསྐོར་ལེ་མི་ཤེས་ལེ། །
གླིང་གི་ཁ་རྗེ་དབང་ཐང་བཅས། །
སྟག་འདོགས་རྒྱུན་ལ་བཙུགས་ལེ་དེ། །
ལས་ཆག་སྒོ་ཅན་ཞིག་མ་རེད་ཞེ། །
དོན་མེད་རྫ་རི་སློག་པ་ལས། །
གླེན་ཚོད་བཟུང་སྟེ་སྒར་དུ་བྱོན། །
གླིང་ཚོ་ཆེན་ཤེས་ན་ངོ་རེ་ཚ། །
ད་ཇོ་རུ་མི་འདུག་སོག་ལ་འགྲོ། །
སོག་རྒྱ་སྟག་དམར་པོ་གཡར་བར་འགྲོ། །
དཔོན་རྒྱ་ཚ་ཁྱེད་སར་ཁྲིད་ནས་ཡོང་། །
ཕོ་ཁྱེད་གཉིས་ཁ་ཚོན་བཅད་པ་ལྟར། །
མཐོ་དཔག་བསམ་ཤིང་གི་རྩ་བ་རུ། །
དཔོན་རྒྱ་ཚས་སོག་སྟག་འདོགས་རྩིས་གྱིས། །
ང་ཇོ་རུ་ནགས་ལུང་སུམ་མདོར་འགྲོ། །
བློན་ཁྲི་ཚའི་བླ་སྟག་གསོད་པར་འགྲོ། །
སྟག་པགས་པ་ཁྱེད་ལ་ཁུར་ནས་ཡོང༌། །
དོན་དེ་དག་རྒྱུ་ཚའི་ཡིད་ལ་ཞོག །
ཅེས་གླུ་དེ་ལྟར་ཕུལ་བ་དང་། འབུམ་པའི་ཞལ་ལུ་དཀར་པོས་སྟོབས་ཀྱི་
ལྷ་བུ་རིན་པོ་ཆེ། ལྷ་བུ་བསམ་པའི་དོན་གྲུབ། ལྷ་བུ་སྙིང་གི་ནོར་བུ་ཁྱེད་



འདན་མས་ཁྲི་ཚ་མདའ་རྩེར་དྲངས།
91
ཀྱིས་གསུངས་པ་རྣམས་བདེན་ཐག་ཆོད་རེད། ང་ཁྲི་ཚའི་གཡོ་འོག་ཏུ་ཚུད་
ནས་སྟག་དམར་པོ་རྫ་གསེབ་ཏུ་འཚོལ་བའི་ལས་དེ་རྒྱ་བོད་ཀྱི་མི་སུས་ཤེས་ཀྱང་།
གླེན་གྲལ་དུ་འཇོག་ངེས་རེད་གདའ། ལན་གཅིག་གསང་བ་མཛད་རོགས་
ཞེས་ཞུ་བ་ཕུལ་བ་དང་། ཕུ་ནུ་གཉིས་ལྷན་དུ་གླིང་སྒར་དུ་ཕྱག་ཕེབས། སྤྱི་
དཔོན་དང་སེང་བློན་ཁྲོ་ཐུང་སོགས་ཀྱིས་སྒར་ནང་དུ་གདན་དྲངས། འཚོ་བ་
རྒྱས་པ་ཕུལ། གཞན་གྱི་དམག་དཔོན་རྣམས་ཀྱང་དེར་འདུས་པ་དང་ཇོ་རུས་
གླིང་པ་རྣམས་ལ་གླུ་འདི་སྐད་ཅིག་བཞེས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
སྐྱབས་བསླུ་བ་མེད་པའི་དཀོན་མཆོག་གསུམ། །
ཐུགས་རྗེའི་ཡེ་ཤེས་སྤྱན་གྱིས་གཟིགས། །
འགྲོ་དྲུག་ཆོས་ལ་འགྱུར་རོགས་མཛོད། །
ཁམས་གསུམ་བདེ་ལ་འཁོད་རོགས་མཛོད། །
ས་འདི་ས་ངོ་མ་ཤེས་ན། །
མེ་ཏོག་ར་བའི་གཡས་ཟུར་རེད། །
ང་འདྲ་ང་ངོ་མ་ཤེས་ན། །
འགོག་བཟའི་བུ་ཆུང་ཇོ་རུ་ཟེར། །
ལུས་ལ་འཁོར་གསུམ་བསྐོར་རྒྱུ་མེད། །
ལག་ན་མཚོན་ཆ་ཐོགས་རྒྱུ་མེད། །
འོག་ལ་རྟ་ཕོ་བཞོན་རྒྱུ་མེད། །
ཁྭ་ཏ་འདྲ་ལེ་ནག་ཙམ་ཡོད། །



92
རྟ་རྒྱུག་ཁྲི་གསོལ།
འུག་པ་འདྲ་ལེ་སེར་ཙམ་ཡོད། །
སྣ་གཡས་ནས་སྣ་ལུད་ལུག་ཙམ་འཛར། །
སྣ་གཡོན་ནས་སྣ་ལུད་ར་ཙམ་འཛར། །
ལ་ལས་ཇོ་རུ་སྣ་འཛར་ཟེར། །
མིང་དང་དོན་གཉིས་མཚུངས་ལེ་རེད། །
འདིར་ཚོགས་གླིང་གི་ཕ་ཁུ་རྣམས། །
གསོན་དང་ཞུ་རྒྱུ་འགའ་རེ་གདའ། །
གནའ་མི་བོད་ཀྱི་གཏམ་དཔེ་ལ། །
བོན་གསར་ཆོས་མགོ་མི་ཐོན་དུས། །
ཁ་མ་ཚུགས་སྔོན་མོ་ཆང་ལ་ཤོར། །
ལུས་མ་ཚུགས་བརྒྱ་གྲོང་དཀྱིལ་ལ་རྒྱུགས། །
སེམས་མ་ཚུགས་སྨན་ཆུང་བུ་མོར་ཆགས། །
དུས་མཐའ་མ་ཚུལ་ཁྲིམས་སྡོམ་པ་ཤོར། །
དཔོན་ཆེན་པོ་མངའ་དབང་ཤོར་ཁ་རུ། །
རྣ་མ་ཉན་བློན་པོའི་ཇུས་མོ་བཟང༌། །
འདུག་མ་ཚུགས་དགྲ་ཁར་ཁེར་རྒྱུག་བྱེད། །
སྟབས་མ་ལེགས་སྡང་དགྲའི་མཚོན་རྩེར་མཆོངས། །
དུས་མཐའ་མ་རྒྱལ་གཞིས་དགྲ་ལ་སྐྱེལ། །
ཟེར་བ་སྔར་གྱི་གཏམ་དཔེར་གདའ། །
ཁ་སང་ཉི་མའི་སྔ་དྲོ་ལ། ། །
རྒྱ་ཚ་གླེན་རྟགས་དགྲ་ཁར་བྱོན། །
ཁྲི་ཚ་བློན་དང་དཔུང་འཛིང་ཐུག །
མཐའ་མ་དཔག་བསམ་ཤིང་གི་རྩེར། །



93་
འདན་མས་ཁྲི་ཚ་མདའ་རྩེར་དྲངས།
རྒྱ་སྟག་འདོགས་རྒྱུའི་ཁ་ཚོན་བཅད། །
སུ་ཡིས་རྒྱ་སྟག་བཏགས་པས་ན། །
དེ་ལ་རྒྱལ་གཞིས་དབང་ལེ་ཟེར། །
དཔེ་གནམ་ས་གཉིས་ལ་མི་སྲིད་ལེའི། །
ལས་ཆག་སྒོ་ཅན་ཞིག་བརྩམས་ནས་གདའ། །
ཁྲི་ཚ་རྒྱ་སྟག་དམར་པོ་ལ། །
འདོགས་ཁྱི་ལྟ་བུའི་སྟག་ཅིག་ཡོད། །
གློད་ན་རང་དབང་ཐོབ་ནས་ཡོད། །
བཟུང་ན་རྐུན་མས་གླང་ཁྲིད་ཡིན། །
ངེད་ཀྱི་རྒྱ་ཚ་ཞལ་དཀར་ལ། །
བླ་སྟག་བཞག་ནི་ཁྱི་ཡང་མེད། །
ཁྱི་བོ་ཡོད་ཀྱང་དོན་གོ་ཆུང༌། །
གླིང་གཞིས་དགྲ་ལ་སྐྱེལ་འདོད་གདའ། །
དེ་རིང་གཏམ་གྱི་རྡོག་ཁ་ལ། །
ལས་ཀྱི་འགོ་མོ་བརྩམས་པའི་དུས། །
མཇུག་འབྲས་ཅི་ཡོང་བསམ་མནོ་ཐོངས། །
སང་ཚེས་ཉི་མ་སྔ་ཤར་ཐོག །
ཇོ་རུ་མ་འདུག་སོག་ལ་འགྲོ། །
སོག་གི་སྟག་ཁྲིད་རྒྱལ་པོ་ལ། །
བླ་སྟག་ཡོད་ལེ་རྣ་ལམ་གྲགས། །
གཡར་ཞེ་ཨེ་གདའ་བལྟ་བར་འགྲོ། །
དེ་བར་གླིང་གི་ལས་དམག་རྣམས། །
དགྲ་ཕར་བརྒྱབ་མ་བྱེད་རང་སར་འདུག །



རྟ་རྒྱུག་ཁྲི་གསོལ།
དགྲ་མ་འདུག་ཚུར་རྒོལ་བྱས་བྱུང་ན། །
གདོང་ལེན་འདན་མ་སྒ་སྡེ་ཡིན། །
མཆན་ཁེབས་དར་འཕེན་སྡོང་པོ་ཐོན། །
རྒྱ་ཚ་དཔོན་དང་སྤྱི་དཔོན་གསོན། །།
ཟི་མའི་རྟ་གཡང་འདི་དང་གཅིག །
མི་ཉག་གསེར་རྫོང་དེ་དང་གཉིས། །
ཟི་ལིང་མདེའུ་རྫོང་དེ་དང་གསུམ། །
ང་ཇོ་རུ་མེད་པའི་ཚུན་ཆད་ལ། །
ལོན་བསམ་ཨེ་གདའ་བསམ་བློ་ཐོངས། །
བློ་སྔོན་ནས་ཤེས་ན་མཁས་པ་ཟེར། །
གོ་ན་གླིང་པའི་ཐུགས་ལ་ཞོག །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་མཇུག་རྫོགས་པ་དང་མཉམ་དུ་ལྕང་དཀར་བེར་ཀ་འོག་ལ་ཆིབས་
ནས་འཇའ་ཡལ་བ་ལྟར་མི་སྣང་བར་གྱུར། རྒྱུ་ཚའི་ཐུགས་ལ་ཇོ་རུ་ནི་ཁྲི་ཚ་རྒྱ་
སྟག་དམར་པོའི་བླ་སྟག་གསོད་དུ་ཕེབས་ཐལ་སྙམ་ནས་ལྷ་ལ་ཇ་ཆང་འོ་ཕུད་ཀྱི་
མཆོད་པ་ཕུལ། གསོལ་བ་སྨོན་ལམ་ཡང་དུ་འདེབས་བཞིན་བཞུགས་པའི་
སྐབས། ཇོ་རུ་ནགས་སུམ་མདོ་ཁ་ཞིག་གི་སྣེ་ལ་ཕེབས་པ་དང་། ཁྲི་ཚ་རྒྱ་
སྟག་དམར་པོའི་བླ་སྟག་གིས་དྲི་ཚོར་ཏེ་སྡོང་རྒན་ཞིག་གི་རྩ་བ་ནས་ངར་སྒྲ་སྒྲོག
སྡེར་མོས་ཤུན་ལྤགས་མང་པོ་ཇོ་རུའི་ཕྱོགས་སུ་འཕངས། ཇོ་རུས་འུར་ཁྲ་ཐུང་
གི་ནང་དུ་ཀླུ་རྡོ་ནག་པོ་ཞིག་བཞག་ནས་མྱུར་དུ་འཕངས་པས། རྒྱ་སྟག་དམར་
པོའི་ཟ་འགྲམ་གཡས་པར་ཕོག་སྟེ་འཛུམ་དྲུག་ཁྲ་འཁྱིལ་ལེར་སར་འགྲིལ་བ་དང་
ལྷ་ཀླུ་གཉན་གསུམ་ཇོ་རུའི་གྲོགས་སུ་བྱོན། ལྷ་ཞགས་དཀར་པོ་བཅུ་བསྒྲིལ་
འཕངས་ནས་སྟག་བཀྱིགས་པ་དང་། ཇོ་རུས་སྟག་རོ་ཆུར་གཡུགས། སྟག་



95
འདན་མས་ཁྲི་ཚ་མདའ་རྩེར་དྲངས།
ལྤགས་ལྕང་དཀར་བེར་ཀར་བཀལ་ནས་ཁྲ་ཤིགས་སེ་རྒྱུ་ཚའི་གམ་དུ་བྱོན་ནས་
སྟག་ལྤགས་ཕུལ་བ་དང༌། སང་གི་ཉི་མ་རྩེ་ཤར་ཐོག་དཔག་བསམ་སྡོང་པོའི་
རྩར་བྱོན། ངས་སོག་སྟག་གཡར་ཡོང་གསུངས་ནས་ལྕང་དཀར་བེར་ཀ་འོག་
ལ་ཆིབས། ཤར་སོག་ཡུལ་གྱི་རྒྱལ་སར་གློག་འཁྱུག་པ་ལྟར་ཕེབས། སོག་གི་
སྟག་ཁྲིད་རྒྱལ་པོ་ལ་ཉིན་གསུམ་རིང་ཁྱེད་ཀྱིས་སྟག་ཅིག་གཡར་པོ་གནང་རོགས།
ཟི་མ་དང་གླིང་དཀར་གཉིས་ཁ་ཆད་ཀྱིས་སུས་དཔག་བསམ་ཤིང་གི་རྩ་བར་སྟག་
ཅིག་འདོགས་ཐུབ་ཚེ་དེ་ལ་རྒྱལ་གཞིས་དབང་རྒྱུ་བྱས་ལེ་ཡིན་ཞེས་ཞུས། །
སོག་སྟག་ཁྲིད་རྒྱལ་པོས་ཟི་མ་དང་གླིང་དཀར་གཉིས་སྟག་འདོགས་རྒྱུན་
འཇོག་བྱས་ན། ངས་སྟག་གཅིག་ཕུལ་ཆོག་ཟེར་ནས་ཇོ་རུར་གཅིག་ཕུལ་བ་
དང་། སྟག་དེས་སྒོ་ཁྱི་བཞིན་ཇོ་རུའི་སྐུ་རྗེས་སུ་འབྲངས། ཕྱི་ཉིན་དངོས་
མེད་ཇོ་རུ་གཅིག་གིས་དཔག་བསམ་ཤིང་གི་རྩ་བ་རུ་སྟག་བཏགས། དངོས་
མེད་ཇོ་རུ་གཅིག་གིས་རྒྱ་ཚ་ཞལ་ལུ་དཀར་པོ་འབོད་པར་ཕེབས། རྒྱ་ཚས་དེ་
ཉིད་དུ་རྟ་རྒྱ་བྱ་སོག་དཀར་གྱི་གོང་དུ་བུད། དར་དཀར་རླུང་གིས་སྐྱོད་པ་ལྟ་
བུ་སྐྱ་ཧྲིལ་ལེར་དཔག་བསམ་ཤིང་གི་རྩ་བར་ཕེབས་པ་དང་། ཁྲི་ཚ་མིག་ལམ་
དུ་མེད། ཡཱ་ཁྲི་ཚ་རྒྱ་སྟག་དམར་པོ་ཁྱོད་དེ་རིང་གནམ་ལ་འཕུར་བསམ་ས་ལ་
འཛུལ། དེ་རིང་མཐོང་རྒྱུ་མེད་པ་ཅི་གོ་རེད། ངས་དཔག་བསམ་ཤིང་གི་རྩ་
བ་རུ་རྒྱ་སྟག་དམར་པོ་བཏགས་ནས་ཡོད། ཁྱོད་ཁྲི་ཚའི་རྒྱ་སྟག་ག་ན་ཡོད་
ཅེས་འབོད་པ་འབྲུག་ལྟར་བསྒྲགས་ཏེ་ཁྲི་ཚའི་རྣ་བར་ཐོས། གུར་དཀར་པོ་
ཞིག་གི་ནང་རོལ་ནས་ཕྱིར་འོངས། རྟ་ཕོ་གངས་དཀར་ལྡིང་ཤེས་ཀྱི་གོང་དུ་
བུད་དེ་སྐྱ་ཧྲིལ་ལེར་ཐོན་ནས་དཔག་བསམ་ཤིང་གི་འགྲོམ་ན་སླེབས་པ་དང༌།
སྟག་གཅིག་བཏགས་ཡོད་ལེ་མཐོང་། ཁྲི་ཚ་ཤིན་ཏུ་སྐྱེངས་ནས་གོམ་གང་ཕྱིར་
སྤོས། གཟུགས་མི་འགུལ་བར་མིག་ཧྲིག་ཧྲིག་བྱེད། གཏམ་མེད་པར་མཆུ་
ལྷེབ་ལྷེབ་བྱེད་བཞིན་གདའ། དུས་ཇ་ཡུན་གཅིག་ཙམ་སོང་དུས་ཁྲི་ཚ་དྲན་



རྟ་རྒྱུག་ཁྲི་གསོལ།
རྙེད་པ་ལྟར་གློ་ཞིག་བྱས་ནས། ཡཱ་གླིང་གི་གླེན་པ་ཁྱོད་ཉོན་དང་། འདི་ལོ་
ངའི་རྒྱ་སྟག་དམར་པོ་མཐོང་རྒྱུ་མེད་གདའ། ངའི་སྟག་དེ་ཁྲུམ་པ་གླིང་པས་
བསད་ལེ་འདྲ། ཡང་ན་རྐུན་བུས་བརྐུས་ལེ་འདྲ་ཟེར་ནས་གླུ་འདི་འདྲ་ཞིག་
བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ཨ་སྔོན་གནམ་གྱི་ཡང་སྟེང་ནས། །
ལྷ་ཆེན་དགའ་རབ་དབང་ཕྱུག་མཁྱེན། །
གཡུ་རི་སྔོན་མོ་རྩེ་བརྒྱད་ན། །
ཕོ་ལྷ་དབང་ཕྱུག་ཆེན་པོ་མཁྱེན། །
མཁྱེན་གཟིགས་ཨ་ཕོའི་གྲོགས་སུ་བྱོན། །
སྡང་དགྲ་བོའི་མགོ་འཕྲུ་ལེན་རོགས་མཛོད། །
ས་འདི་ས་ངོ་མ་ཤེས་ན། །
ཟི་མ་ཡུལ་གྱི་ས་ཆ་ནས། །
ཟི་མའི་ཐང་ཆེན་གོང་མ་ཟེར། །
དཔག་བསམ་ཤིང་གི་རྩ་བ་རེད། །
ཕོ་ང་འདྲ་ང་ངོ་མ་ཤེས་ན། །
ཁྲི་ཚ་རྒྱ་སྟག་དམར་པོ་ཟེར། །
གནམ་ས་གཉིས་ཀྱི་མངའ་ཞབས་ལ། །
ཕོ་གྲགས་པ་ཐོབ་པ་མི་གསུམ་ཡོད། །
ཤར་ཟི་མ་སྟོབས་ཀྱི་རྒྱལ་པོ་གཅིག །



9
7
འདན་མས་ཁྲི་ཚ་མདའ་རྩེར་དྲངས།
་
ཤར་ཟི་ལིང་གཡུ་འབྲུག་རྒྱལ་པོ་གཉིས། །
ཤར་ཟི་མའི་ཁྲི་ཚ་རྒྱ་སྟག་གསུམ།
གནམ་ས་གཉིས་ལ་གྲགས་ལེ་རེད། །
ཕོ་དེ་ཚོར་འགྲན་མི་ཡོད་ལེ་མིན། །
ཚུར་ཆས་གླིང་གི་རུ་ཤོག་འདི། །
སྐུ་སྒར་ཡིན་ན་མང་ལེ་རེད། ། །
དམག་སྒར་ཡིན་ན་ཉུང་ལེ་རེད། །
ལ་ཆེན་ཇག་པ་ཡུལ་འཁྱམས་འདྲ། །
ཟི་མ་ཤུལ་གྱི་ས་ཆར་ཉུལ། །
བརྐུ་དང་ཇག་པའི་ལས་ལ་བརྩོན། །
མི་ཕོ་དཀར་པོ་དུང་གི་མདོག །
གླིང་གི་རྒྱ་ཚ་གླེན་པ་ཁྱོད། །
ཟི་མའི་རྒྱལ་གཞིས་ཐོབ་རྒྱུར་རྔམས། །
རྫུན་དང་ཁྲམ་པའི་བྱ་བར་མྱུར། །
སོག་པོ་ཡུལ་གྱི་རྒྱལ་ས་ནས། །
སྟག་བསམ་ཁྱི་ཞིག་གཡར་ལེ་འདྲ། །
ང་རྒྱལ་རློམ་སེམས་མ་ཚུགས་ནས། །
དཔག་བསམ་ཤིང་རྩར་བཏགས་ལེ་འདྲ། །
རྒྱལ་གདའ་བསམས་ནས་ཁྲི་ཚ་འབོད། །
ངོ་ཚ་ལེ་ཨེ་ཤེས་ཕ་ཡི་བུ། །
ནགས་ཙན་དན་དབུས་ནས་རྒྱ་སྟག་བཟུང་། །
ཤིང་དཔག་བསམ་སྡོང་པོའི་རྩ་བར་བཏགས། །
གཏམ་གླེང་མེད་ཁ་ཚོན་གཞི་ལ་བཅད། །



98
རྟ་རྒྱུག་ཁྲི་གསོལ།
ངེད་ཨ་ཕོས་རྒྱལ་གཞིས་ལོས་ཀྱང་སྤྱོད། །
འོན་ཀྱང་གླེན་པས་སྤྱང་ལ་རྫུས། །
སྒོ་ཁྱིས་རྒྱ་སྟག་དམར་པོར་རྫུས། །
ཡིན་མདོག་དཔག་བསམ་ཤིང་ལ་བཏགས། །
གླེན་པས་དྲན་བསམ་ལྷུག་པས་བསླབས། །
ཁ་བཅད་དོན་ལ་མ་གནས་པ། །
བྱེད་མི་གླིང་གི་ཁྲམ་པ་རེད། །
དེ་རིང་ཉི་མའི་གདོང་གང་ལ། ། །
ཁྲམ་དང་རྫུན་མ་ཁྲིམས་ལ་སྦྱོར། །
ཝ་རྫུས་རྒོད་པོ་ཐག་པས་བཀྱིགས། །
སྡང་དགྲ་ངར་མ་མཚོན་རྩེར་བཀོན། །
གསོན་ཡན་པོར་ཁྲི་ཚས་གཏོང་ལེ་མིན། །
ཞེས་ གླུ་དེ་ལྟར་བླངས། དངོས་ མེད་ཇོ་རུའི་ཐུགས་ལ་ཁྲི་ཚ་ རྒྱ་ སྟག་
དམར་པོ་དེ་མི་གཡོ་སྒྱུ་ཅན་ཞིག་རེད་གདའ་དགོངས་པ་དང་། ཐུགས་སྤྲུལ་
གྱིས་བློན་འདན་མར་བསྐུལ་བས་བློན་ཆེན་འདན་མ་འདུག་ཐབས་བྲལ་བའི་
ཚུལ་གྱིས་རྟ་ཐོག་ཏུ་བུད། རླུང་འཚུབ་པ་ལྟར་རྒྱུ་ཚ་ག་ལ་བའི་ཕྱོགས་དེར་
ཡོང་། རྒྱང་ཙམ་ཞིག་ནས་དཔོན་རྒྱ་ཚ་དང་ཁྲི་ཚ་གཉིས་ཐུག་གྲབས་ཡོད་པ་
མཐོང་བ་དང་ལ་མོར་ཁྲི་ཚའི་གདོང་དུ་མཆོངས། ཁྲི་ཚ་ཅུང་རྔམས་ནས་ཁྱོད་
ཅི་བྱེད་ཟེར། བློན་འདན་མས་ཡཱ་ཁྲི་ཚ་རྒྱ་སྟག་དམར་པོ་ཁྱོད། སྔར་སོང་
དཔའ་བོ་རྒྱང་གཡེར་ཆེན་པོ་མ། ད་སོང་སྡར་མ་ཝ་ལ་རྫས་འདྲ་མ། ཁ་སང་
ཉི་མའི་སྔ་དྲོ་ལ། འདན་མས་ཁྱོད་ཀྱི་དགྲ་ཁ་བསུ་བའི་དུས། གླིང་སྒར་ཁྲ་
མོའི་གཡས་ཟུར་ནས། ཁ་ལ་ཐལ་འཇའ་ཤར་སེ་བྲོས་ལེ་དེ། དྲན་ཞེ་ཨེ་
གདའ་ཁོ་རེ་ཁྲི་ཚ་བློན། དཔའ་འདྲ་གཉིས་ཐུག་པའི་གདོང་ཁ་ལ། རྐང་



འདན་མས་ཁྲི་ཚ་མདའ་རྩེར་དྲངས།
99
ཐལ་བ་འཚུབས་སེ་བྲོས་པ་ལས། སྟག་འཛུམ་དྲུག་འཁྱིལ་ལེར་ཤི་ན་དགའ།
ཤི་ཟེར་བ་འཛམ་བུ་གླིང་ལ་གདའ། བྲོས་ཟེར་བ་དབུ་ནག་བོད་ལ་མེད། དེ་
རིང་ཉི་མའི་གདོང་གང་ལ། ཕོ་དཔའ་བོ་ཡིན་ན་ཕྱིར་མ་བྲོས་ཟེར་ནས་གླུ་
འདི་འདྲ་ཞིག་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། ། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ལྷ་ཆོས་སྐུ་ལོངས་སྐུ་སྤྲུལ་སྐུ་གསུམ། །
ཐུགས་མ་གཡེངས་ཨ་ཕོའི་གྲོགས་ལ་བྱོན། །
ས་འདི་ས་ངོ་མ་ཤེས་ན། །
ཤར་ཟི་མའི་ཐང་ཆེན་གོང་མ་རེད།
ང་འདྲ་ང་ངོ་མ་ཤེས་ན། །
གླིང་དཀར་སྟོད་ཀྱི་ས་ཆ་ནས། །
བློན་ཆེན་འདན་མ་བྱང་ཁྲ་ཟེར། །
མདའ་ཉག་ཕྲན་ཁ་ལོ་སྒྱུར་མི་ཡིན། །
གླུ་འདི་གླུ་ངོ་མ་ཤེས་ན། །
འདན་མའི་ཐ་ལ་དྲུག་འགྱུར་ཟེར། །
ས་ག་མ་ཡུལ་ལ་མི་ལེན་དེ། །
དུས་དེ་རིང་མི་ལེན་འདུག་ཐབས་མེད། །
ད་ཁོ་རེ་ཉོན་དང་ཕ་ཡི་བུ། །
ས་ཁ་སང་ཉི་མའི་སྔ་དྲོ་ལ། །
གླིང་རྒྱུ་ཚ་དཔོན་དང་ཁྲི་ཚ་ཁྱོད། །
མཚོན་རབ་འགྲན་དཔའ་ཁ་མཉམ་པའི་དུས། །



100
རྟ་རྒྱུག་ཁྲི་གསོལ།
ཁྱོད་ཁྲི་དཔོན་བློན་གྱི་ཁ་སྒོ་ནས། །
སང་དང་གནངས་དང་གཞེས་དང་གསུམ། །
གཞེས་ཀྱི་ལྷ་ཉིན་དཀར་པོ་ལ། །
དཔག་བསམ་ཤིང་གི་རྩ་བ་རུ། ། །
སུ་ཡིས་རྒྱ་སྟག་བཏགས་པས་ན། །
དེ་ལ་རྒྱལ་གཞིས་དབང་རྒྱུ་ཟེར། །
དེ་རིང་ཉི་མའི་གདོང་གང་ལ། ། །
རྒྱུ་ཚས་རྒྱ་སྟག་བཏགས་པའི་དུས། །
ཐབས་ཟད་ཁྲི་ཚ་ཁྲམ་པར་སླ། །
ཁ་ཚོན་བཅད་ལེ་རྒྱབ་ཏུ་བསྐྱུར། །
གཏམ་སྔ་དྲོ་བཤད་ལེ་ཕྱི་དྲོ་མེད། །
ཕྱི་དྲོ་བཤད་ལེ་དགོང་དྲོ་མེད། །
དེ་རིང་ཉི་མའི་གདོང་གང་ལ། །
ཁྱོད་ཁྲི་ཚ་དམ་པའི་ཚུལ་དུ་རྫུས། །
ཁ་གཏམ་འཆལ་དྲང་ཚིག་ཡིན་ཁུལ་བྱེད། །
ངོ་ཚ་ལེ་ཨེ་ཤེས་ཁྲི་ཚ་བློན། །
ལྷོ་འཛམ་བུ་གླིང་ལ་དཔེ་ཞིག་གདའ། །
བཅད་པའི་ཁ་ཚོན་དོན་ཆེན་གཅིག །
བྲིས་པའི་ཡི་གེ་ནག་ཆུང་གཉིས། །
ཚུགས་པའི་ཐེལ་རྩེ་དམར་ཆུང་གསུམ། །
དེ་གསུམ་དམ་པའི་ཆོས་ཉིད་ཟེར། །
ཁྱོད་ཁ་སྒོ་གཅིག་ནས་ལྕེ་གཉིས་བཏོན། །
མི་ཁྲམ་པའི་ཁ་ལ་འཆལ་གཏམ་ཟེར། །



འདན་མས་ཁྲི་ཚ་མདའ་རྩེར་དྲངས།
101
དེ་ཟེར་ལེ་ཁྱེད་ཀྱི་ཨེ་ཤེས་ཞེ། །
ཁྲམ་པར་ལབ་གླེང་མང་ན་ཡང་། །
དྲང་པོའི་དོན་རྩ་མི་ཆོད་རེད། །
དེ་རིང་གཏམ་གྱི་རྡོག་ཁ་ལ། །
ཇག་པ་རྐུན་བུ་ཁྲམ་པ་གསུམ། །
ཕོ་དཔའ་བོའི་གདོང་ལ་རྒྱུག་ལེ་དེ། །
སྲོག་དམར་འབེན་ལ་འཇོག་འདོད་རེད། །
རྣམ་ཤེས་བར་དོ་འགྲིམ་འདོད་རེད། །
སྟེང་བར་སྣང་ཡངས་པའི་མཁའ་ལམ་ལ། །
འདབ་བྱ་གླག་ནམ་འཕངས་གཅོད་བསམ་ཡང་། །
བྱ་ཁྱུང་ཆེན་གཤོག་རྩལ་སྤྱོད་པའི་དུས། །
འདབ་བྱ་གླག་ཁྱུང་ལ་དོ་ས་མེད། །
དམའ་གཞུང་དྲུག་ས་གཞི་ངོས་ཡངས་ལ། །
ཚེར་ཝ་སློག་སྤུ་རིས་མཛེས་བསམ་ཡང་། །
ནགས་རྒྱ་སྟག་འཛུམ་དྲུག་རྒྱས་པའི་དུས། །
ཝ་སྤུ་རིས་སྟག་གྲར་བསྐྲུན་ས་མེད། །
ལྷོ་འཛམ་གླིང་ཡུལ་གྲུ་ཆེན་མོ་ལ། །
ཁྱོད་ཟི་མ་སྟོབས་ཤུགས་ཆེ་བསམ་ཡང་། །
གླིང་དཔའ་རྟུལ་གདོང་ལ་ཆགས་རབས་མེད། །
ཨེ་ཆགས་མི་ཆགས་ད་ལྟ་ལྟོས། །
གཡས་སྟག་དོང་ནང་ནས་གཞུ་གཅིག་འཐེན། །
གཡོན་གཟིག་ཤུབས་ནང་ནས་མདའ་གཅིག་འཐེན། །
མདའ་ཁ་དུང་ལས་གྲུབ་ལེ་འདི། །



102
རྟ་རྒྱུག་ཁྲི་གསོལ།
ལྷ་ཚངས་པ་དཀར་པོའི་བླ་མདའ་ཡིན། །
མདའ་རྐེད་གསེར་ལས་གྲུབ་ལེ་འདི། །
གཉན་ཆེན་སྐུ་ལྷའི་བླ་མདའ་ཡིན། །
མདའ་འདབ་གཡུ་ལས་གྲུབ་ལེ་འདི། །
ཀླུ་རྒྱལ་གཙུག་ནའི་བླ་མདའ་ཡིན། །
མདེལ་ནག་ལྕགས་ལས་གྲུབ་ལེ་འདི། །
ཆོས་སྐྱོང་མགོན་པོའི་བླ་ལྕགས་ཡིན། །
མདའ་ལ་སྒྲོ་དཀར་བརྒྱན་ལེ་འདི། །
མ་གྲུབ་པའི་རྒྱལ་མོའི་བླ་སྒྲོ་ཡིན། །
དེ་རིང་དཀར་པོ་ཁྱོད་ལ་ཡོད། ། །
སྒོམ་ཤེས་ན་བླ་མ་བཟང་པོ་སྒོམས། །
སྒོམ་མ་ཤེས་ཁ་ནས་མ་ཎི་དྲོངས། །
གླུ་གོ་ན་རྣ་བའི་རྟིང་དུ་ཆོངས། །
མ་གོ་གླུ་ལ་སྐྱར་འགྲེལ་མེད། །
ཅེས་གླུ་མཇུག་རྫོགས་ནས་མདའ་དེ་བརྫངས་པ་དང༌། ཁྲི་ཚ་རྒྱ་སྟག་
དམར་པོའི་མགོ་ཡར་ཐོད་ཀྱི་དཔྲལ་ བར་ཕོག ཀླད་ཞོ་སྐྱ་ཐ་རེར་དཔག་་་
བསམ་ཤིང་གི་རྩེར་ཐོར་སོང་ཡང༌། ཁོ་བདུད་ཀྱི་བུ་མངོན་སུམ་ཡིན་པས་ཤི་
མ་ནུས་པར་རལ་གྲི་དྲངས་ནས་འདན་མར་གཡུག་པར་ཉེ་བ་ན་ཁ་ལས་ལག་པ་
མགྱོགས་ཟེར་བའི་དཔེ་ལྟར་འབུམ་པའི་ཞལ་ལུ་དཀར་པོས་རལ་གྲི་ཡར་ཟི་སྐར་
ཕྲན་གནམ་ལ་འཕྱར་ནས་ལན་གཅིག་གཡུགས་པས་ཁྲི་ཚའི་ལུས་ཕྱེད་བཤགས་
སུ་སོང་ནས་རྟ་ཐོག་ནས་གཡས་གཡོན་གཉིས་སུ་ ལྷུང་། མགོ་འཕྲུ་རྟ་དང་
བཅས་པ་ནོམ་ལ་བླངས། ཀི་བསོ་ཧོ་ཡིས་བརྒྱངས་པའི་དུས་སུ། ཇོ་རུས་ཡཱ་
ཕུ་བོ་རྒྱ་ཚ་ཞལ་དཀར་དང་རང་རྒོད་འདན་མ་བྱང་ཁྲ་གཉིས། དེ་རིང་གཏང་



འདན་མས་ཁྲི་ཚ་མདའ་རྩེར་དྲངས།
103
མ་དེ་ཙམ་རེད། ད་མ་འདུག་ལ་མོར་སྒར་དུ་འགྲོ་གསུངས་ནས་ཁྲ་སྤུངས་སེ་
སྒར་དུ་ཕྱག་ཕེབས་པ་དང་། དངོས་མེད་ཀྱི་ཇོ་རུ་གཅིག་ཟི་མའི་མཁར་རྫོང་
དུ་རྒྱལ་བློན་རྣམས་ཅི་བྱེད་ཞེ་གདའ་གཟིགས་པར་བྱོན་ནས་ཚོམས་ཆེན་གྱི་སྒོ་
འགྲམ་དུ་ཕེབས་དུས། ཟི་མའི་རྒྱལ་བློན་འདུ་ར་འཚོགས་ནས་བདུད་བློན་
ནམ་མཁའ་ཐོག་བཟུང་གིས་ཟི་མ་སྟོབས་ཀྱི་རྒྱལ་པོར་གླུ་འདི་སྐད་ཅིག་བླངས་
སོང་། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ཨ་སྔོན་དབྱིངས་ཀྱི་ཕོ་བྲང་ནས། །
ལྷ་ཆེན་དགའ་རབ་དབང་ཕྱུག་མཁྱེན། །
གཡུ་རི་སྔོན་མོ་རྩེ་བརྒྱད་ནས། །
ཕོ་ལྷ་དབང་ཕྱུག་ཆེན་པོ་མཁྱེན། ། །
མཁྱེན་གཟིགས་ཨ་ཕོའི་གླུ་སྣ་དྲོངས། །
ས་འདི་ས་ངོ་མ་ཤེས་ན། །
ཟི་མ་ཡུལ་གྱི་ས་ཆ་ནས། །
ཕོ་བྲང་གནམ་ལྕགས་ཁྲོ་རྫོང་ཟེར། །
ལྷོ་འཛམ་བུ་གླིང་ལ་གྲགས་ལེ་རེད། །
ང་འདྲ་ང་ངོ་མ་ཤེས་ན། །
ཟི་མ་ཟི་ལིང་མི་ཉག་ནས། །
བདུད་བློན་ནམ་མཁའ་ཐོག་བཟུང་ཟེར། །
གནམ་ཨ་སྔོན་རས་སྔོན་བཤགས་བཤགས་བྱེད། །



104
རྟ་རྒྱུག་ཁྲི་གསོལ།
ས་དོག་མོ་ཁྲག་ཤ་གཏུབ་གཏུབ་བྱེད། ། །
མཐོ་རི་མགོ་ཚོགས་ཕུད་ལེན་ལེན་བྱེད། །
ཐོག་གནམ་ལྕགས་མཁའ་ནས་ལྷུང་བའི་དུས། །
ལག་གཡས་པས་བཟུང་ནས་རྫ་ལ་འཕངས། །
རྫ་གཡའ་མ་ཆག་སེ་ཉིལ་ལེར་གཏོར། །
ནམ་མཁའ་ཐོག་བཟུང་དེ་ནས་བཏགས། །
མཐོ་རྒྱལ་པོ་དང་བཅས་འདིར་ཚོགས་བློན། །
སྙན་དར་ལུང་དབང་པོ་ང་ལ་གསོན། །
ངན་པའི་གཏམ་ཞིག་སྒྲོན་རྒྱུ་གདའ། །
ད་ནང་ཉི་མའི་སྔ་དྲོ་ལ། །
གླིང་སྒར་ཁྲ་མོའི་ནང་རྒྱུད་ནས། །
རྒྱ་ཚ་ཞལ་དཀར་ཞེས་པ་དེས། །
ཁྲི་ཚ་ཐོན་ཤོག་ལན་མང་བོས། །
ཐ་མ་ཁྲི་ཚ་དགྲ་ལ་ཆས། །
ཁ་སྒོ་གཞུ་མོ་རང་འབྱུང་ནས། །
ཚིག་མཚོན་མདའ་མོ་འགྲན་པའི་དུས། །
གློ་བུར་གླིང་སྒར་ཁྲ་མོ་ནས། །
མདའ་ལ་རང་དབང་ཐོབ་ལེ་ཞིག །
མིང་ལ་འདན་མ་ཟེར་ལེ་གཅིག །
རྒྱ་ཚ་ཞལ་དཀར་གྲོགས་སུ་བྱོན། །
བློན་ཆེན་ཁྲི་ཚ་རྒྱ་སྟག་ཁོང་། །
ཁ་ནས་ཚིག་གཅིག་མ་ཐོན་གོང་། །
ས་ལ་གོམ་གང་མ་སྤོས་གོང་། །



105
འདན་མས་ཁྲི་ཚ་མདའ་རྩེར་དྲངས།
དཔྲལ་བའི་གཞུང་ལ་མདའ་མོ་ཕོག །
ཀླད་ཞོ་ནམ་མཁའི་དབྱིངས་སུ་ཐོར། །
ལུས་འདོམ་གང་ནག་པོ་ཐང་ལ་འགྱེལ། །
ཕྱི་མའི་ལམ་དུ་སོང་ནས་གདའ། །
མཐོ་རྒྱལ་པོའི་གཙུག་གི་ཁྲི་ཚ་བློན། །
མཁའ་ནམ་མཁའི་འཇའ་བཞིན་ཡལ་ནས་གདའ། །
ང་བློན་པོ་ཅི་བྱེད་མེད་པའི་དུས། ། །
མཐོ་རྒྱལ་པོའི་དྲུང་དུ་བཅར་ལེ་ཡིན། །
བློ་ཤེས་རབ་ཀྱི་འཁོར་ལོ་ཅི་འདྲ་སྐོར། །
སྡང་དགྲ་བོར་རྒོད་ལན་ཅི་འདྲ་བྱེད། །
ད་ཤ་ལན་དགུ་སྐོར་མ་བླངས་ན། །
མཐའ་རྒྱལ་ཁམས་མི་ཡི་འཕྱ་ཁ་ཡོང་། །
ལྷོ་འཛམ་གླིང་འདི་ན་འདུག་ཐབས་བྲལ། །
དེ་རིང་བློན་པོའི་བསམ་ཚུལ་ལ། །
དཔྱིད་ཞིང་ལ་སོན་བཟང་བཏབ་ན་ཡང་། །
དབྱར་ཞིང་གི་རྩ་ངན་མ་འཐུས་ན། །
སྟོན་ཞལ་སྣུམ་ཚིལ་ཚིལ་ག་ནས་ཡོང་། །
དགུན་འཁྱགས་ལྟོགས་གཉིས་ཀྱིས་མནར་རབས་ཡོད། །
སྡེ་རྒྱལ་ཁག་གཞི་མཐུན་བསམ་ན་ཡང་། །
སྡང་དགྲ་བོ་སྒོ་ཁར་ལྷགས་པའི་དུས། །
དགྲ་ཤ་པའི་གདོང་ལ་མ་མཆོངས་ན། །
རྒྱལ་མངའ་ཐང་ཟེར་བ་ག་ལ་ཡོད། །
ད་མ་འདུག་དམག་གི་གྲབས་འཇུག་བྱེད། །



106
རྟ་རྒྱུག་ཁྲི་གསོལ།
རྟའུ་ཤེས་རབ་གྲགས་པ་གཅིག །
ཆུ་ལུང་ཆུ་ལྷ་གྲགས་པ་གཉིས། །
ཟླ་ལུང་ཟླ་བ་གྲགས་པ་གསུམ། །
གྲགས་པ་ཐོབ་པའི་མི་གསུམ་དང་། །
སྨི་ལི་དཔོན་པོ་གྲགས་མཚན་གཅིག །
མི་ཉག་ཆོས་ཀྱི་དབང་ཕྱུག་གཉིས། །
ཟི་ལིང་གཡུ་འབྲུག་རྒྱལ་གསུམ་ལ། །
ཆ་དང་བང་ཆེན་མྱུར་དུ་མངགས། ། །
རྒྱལ་ཁག་རེ་རེའི་མངའ་ཞབས་ནས། །
ཁྲི་དམག་ལྔ་ཡི་ལས་དམག་བསྡུས། །
ཟི་ཐང་གོང་འོག་བར་གསུམ་ལ། །
དུས་འགྱངས་མེད་པར་འཛོམ་དགོས་གྱིས། །
དེ་ནས་གླིང་པའི་ཇུས་དང་བསྟུན། །
དམག་འཐབ་བཀོད་པ་ཨ་ཕོས་བྱེད། །
ལྷ་མོ་གཡང་སྨན་རྒྱལ་མོ་གཅིག །
བློན་ཆེན་ཤེས་རབ་གྲགས་པ་གཉིས། །
གཏམ་དང་ཆིངས་དང་འདུན་མ་གསུམ། །
གནས་སྐབས་མ་བྱེད་འཐེན་ཙམ་མཛོད། །
ཟི་མ་ཡུལ་དང་གླིང་དཀར་གཉིས། །
དཔའ་དང་དཔུང་པ་ཐུག་པའི་དུས། །
གནས་སྐབས་འདུན་མ་ཡོང་ལེ་མིན། །
དེ་རིང་གཏམ་གྱི་རྡོག་ཁ་ལ། །
སྡེ་རྒྱལ་ཁག་ལས་དམག་ལ་མོར་འོངས། །



འདན་མས་ཁྲི་ཚ་མདའ་རྩེར་དྲངས།
107
ཕོ་རྒོད་པོའི་ལུས་ལ་འཁོར་གསུམ་བསྐོར། །
རྟ་འདོ་བའི་ལུས་ལ་སྒ་སྲབ་བསྟད། །
དམག་དཔོན་རུ་མཚོན་འཁྱིལ་ལེ་ལེ། །
རྐང་དམག་ཐང་ནག་འཁྱིལ་ལེ་ལེ། །
གླིང་སྒར་སྤྲང་ཉོབ་སྦར་མོ་གང༌། །
བྱེ་ཐང་ཆུ་ཡིས་བཤལ་འདྲ་བཟོ། །
དེ་ཚོ་རྒྱལ་བློན་ཐུགས་ལ་ཆོངས། །
མ་གོ་གླུ་ལ་སྐྱོར་རྒྱུ་མེད། ། །
ཅེས་གླུ་དེ་ལྟར་ཕུལ་བ་དང་། ཁྲི་ཚ་རྒྱ་སྟག་དམར་པོ་ཤོར་བའི་གཏམ་
དེ་ཟི་མ་ སྟོབས་ཀྱི་རྒྱལ་པོའི་རྣ་བར་ལྷུང་བ་ཙམ་གྱིས་ སྡུག་ངར་གཉིས་ཀྱིས་་
མནར། ཅུང༌ཙམ་ སོང་ བ་ ན། ཡཱ་ འདིར་ ཚོགས་ ང་ ཡི་ བློན་ པོ་ རྣམས།
བློན་ཐོག་བཟུང་ཟེར་བའི་གཏམ་དེ་བདེན། སྡེ་རྒྱལ་ཁག་དྲུག་གི་ས་ཆ་ལ་ཆ་
དང་བང་ཆེན་མྱུར་དུ་བཏང་ནས་དམག་གྲབས་བྱེད་དགོས་གསུངས་པ་དང་།
བློན་ཆེན་ཤེས་རབ་གྲགས་པ་དང་གཡང་སྨན་རྒྱལ་མོའི་ཡིད་ལ་ཅུང་མི་འཐད་
རུང་རྒྱལ་པོའི་བཀའ་ནི་རི་གཟར་གྱི་རྦབ་རྡོ་དང་འདྲ་བས། ཞུ་རྒོལ་གཉིས་
མེད་ཀྱི་གནས་སུ་ལྷུང་ནས་རྒྱལ་པོའི་བཀའ་ལྟར་བདུད་བློན་ནམ་མཁའི་ཐོག་
བཟུང་དང་བློན་ཆེན་ཤེས་རབ་གྲགས་པ་གཉིས་ཀྱིས་སྡེ་རྒྱལ་ཁག་དྲུག་གི་ས་ཆ་
ལ་ཡིག་ཆུང་བྱ་ཆུང་འཕུར་འཕུར། ཡིག་ཆེན་བྱ་ཆེན་འཕུར་འཕུར། བང་
ཆེན་གྲུ་གུ་འགྲིལ་འགྲིལ་མངགས་པས། ཉིན་གསུམ་སོང་བའི་ནངས་པར་
ཕྱོགས་སྡེ་ཁག་དྲུག་གི་ལས་དམག་རྣམས་རིམ་བཞིན་ཟི་མའི་ཐང་ཆེན་གོང་འོག་
བར་གསུམ་དུ་སྤུངས་ཏེ། སྒར་འགོ་སྐར་ཚོགས་བཤམ་འདྲ། སྒར་དཀྱིལ་
གངས་རི་སྤུངས་འདྲ། སྒར་འདབས་གཡུ་མཚོ་འཁྱིལ་བ་ལྟ་བུ་ཁྲ་འཁྱིལ་ལེར་
སྒར་བཏབས། སྡེ་ཤོག་སོ་སོའི་འགོ་དཔོན་རྣམས་ཟི་མ་རྒྱལ་པོའི་དྲུང་དུ་་



108
རྟ་རྒྱུག་ཁྲི་གསོལ།
བཅར་ནས་མཇལ་དར་ཕུལ། ཕན་ཚུན་ཁམས་འདྲི་དང་བཅས་པ་ཚར་ནས་
རང་རང་གི་གདན་ཐོག་ཏུ་འཁོད། ཤ་ཆང་གཉིས་ལོངས་སུ་སྤྱད་ནས་གླེང་མོ་
ཅི་རིགས་བྱེད་པའི་སྐབས། ཟི་ལིང་གཡུ་འབྲུག་རྒྱལ་པོས་གླིང་དང་ཟི་མ་་
གཉིས་འདུན་མ་གཏམ་ན་ཕུགས་རེ་བཟང་ལུགས་ཀྱི་གླུ་ཐུང་ཐུང་འདི་བླངས་
སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ཤར་རྒྱ་ནག་རི་བོ་རྩེ་ལྔ་ནས། །
ཐུགས་རྗེ་འཕགས་པ་འཇམ་དཔལ་དབྱངས། །
དེ་རིང་ཨ་ཕོའི་གླུ་སྣ་དྲོངས། །
ས་འདི་ས་ངོ་མ་ཤེས་ན། །
ཟི་མ་ཡུལ་གྱི་རྒྱལ་ས་ནས། །
ཕོ་བྲང་གནམ་ལྕགས་ཁྲོ་རྫོང་ཟེར། །
ང་འདྲ་ང་ངོ་མ་ཤེས་ན། །
ཟི་ལིང་གཡུ་འབྲུག་རྒྱལ་པོ་ཟེར། །
མཐོ་བ་ཟི་མ་རྒྱལ་པོ་ནས། །
ཡང་སྒོས་སྡེ་ཁག་དྲུག་གི་དཔོན། །
ཐུགས་མ་གཡེངས་གཡུ་འབྲུག་ང་ལ་གསོན།
ང་ལ་སྐྱེས་ཐོབ་ཤེས་རིག་གཅིག །
ལྷ་རྒོད་མངོན་ཤེས་མེད་ན་ཡང་། །
ལས་བཟང་ངན་དབྱེ་བ་ཤེས་ལེ་ཡིན། །



109
འདན་མས་ཁྲི་ཚ་མདའ་རྩེར་དྲངས། །
འདི་ལོ་གླིང་དང་ཟི་མ་གཉིས། །
སྔ་འཁོན་མེད་པའི་ད་འཁོན་འདི། །
ཡག་བསམ་ཨ་ཕོའི་ཞེ་ལ་མེད། །
གླིང་གི་ཇོ་རུ་རྒྱལ་པོ་དེ། །
རྗེ་རིགས་གསུམ་མགོན་པོའི་སྤྲུལ་པ་རེད། །
སྟོབས་རྫུ་འཕྲུལ་གཉིས་ཀྱི་བདག་པོ་རེད། །
དངོས་ཡོད་དངོས་མེད་གཉིས་ཀ་གདའ། །
གླིང་གི་དཔའ་རྟུལ་སུམ་ཅུ་དེ། །
དཔའ་རྒོད་ནང་གི་ཡང་རྒོད་རེད། །
གྲུབ་ཐོབ་བརྒྱད་ཅུའི་སྤྲུལ་པ་རེད། །
གླིང་དཔའ་རྒོད་དཔུང་གི་ཡ་བོ་དེ། །
དཔུང་འཛམ་གླིང་ཡིན་ཡང་རྟེན་རབས་མེད། །
བྲག་རྡོ་རྗེ་ཡིན་ཡང་ཆགས་རབས་མེད། །
གནའ་མི་བོད་ཀྱི་གཏམ་དཔེ་ལ། །
མཐོ་གངས་རིའི་ཆུ་བོ་མར་བབ་དེ། །
ཆུ་གཡོན་བབ་བརྒྱུད་དང་གཡས་བབ་དགུ། །
དམའ་རྒྱ་མཚོའི་གཏིང་ལ་མ་ཐུག་བར། །
ཆུ་གཡས་བབ་གཡོན་བབ་རང་དབང་ཟེར། །
ཟེར་བའི་གཏམ་ལ་བསམ་གཞིགས་མཛོད། །
དེ་རིང་ང་ཡི་བསམ་ཚུལ་ལ། །
ལས་ཀྱི་འགོ་མོ་བརྩམས་པའི་དུས། །
རྗེས་འབྲས་ཅི་ཡོང་སྔོན་ནས་སེམས། །
ཕྱི་ཡོང་སྔོན་དྲན་མཁས་པ་ཟེར། །



110
རྟ་རྒྱུག་ཁྲི་གསོལ།
དེ་རིང་གཏམ་གྱི་རྡོག་ཁ་ལ། ། །
ཟི་མ་ཡུལ་དང་གླིང་དཀར་གཉིས། །
གཏམ་དང་ཆིངས་སྒྲིག་བྱས་ན་དགའ། །
ཞི་བའི་འདུན་མ་བྱས་ན་ལེགས། ། །
ཟི་མའི་རྟ་གཡང་བཅུ་གསུམ་ནས། །
ཕྱེད་ཙམ་གླིང་དཀར་སྟོད་ལ་ཕུལ། །
ཟི་ལིང་རྟ་གཡང་བཅུ་གསུམ་ནས། །
གོང་ལྟར་ཕྱེད་ཀ་གླིང་ལ་ཕུལ། །
གླིང་དང་ཟི་མ་ཟི་ལིང་བར། །
གཏམ་དང་འདུན་མ་བྱས་ན་བཟང་། །
རབ་སོང་གླིང་གི་མངའ་ཞབས་ཁོངས། །
བྱུང་ན་འདི་ཕྱི་གཉིས་ལ་ཕན། །
འོན་ཀྱང་ཟི་མའི་རྒྱལ་བློན་རྣམས།
བློ་རྩེ་ཉི་ཤུ་རྩ་ལྔ་བསྐོར། །
བློ་སྒོ་དགུ་བཅུ་གོ་དགུ་བཀྲམ། །
ཅི་བྱེད་ཐུགས་ཀྱིས་ཞིབ་ཏུ་དཔྱོད། །
ཅེས་གླུ་དེ་ལྟར་ཕུལ་བ་དང་། ཟི་མ་སྟོབས་ཀྱི་རྒྱལ་པོའི་བསམ་པར་གཡུ་
འབྲུག་རྒྱལ་པོའི་གཏམ་ལ་རྒྱུ་མཚན་མེད་ལེ་མ་རེད། ཟི་ལིང་རྟ་གཡང་བཅུ་
གསུམ་ནས་ཕྱེད་ཀ་གླིང་ལ་ཕུལ། ཟི་མ་དང་གླིང་གཉིས་གཏམ་འདུན་སྒྲིག་ན་
ཟེར་བའི་སྐད་ཆ་དེ་ཁ་སང་བུ་མོ་གཡང་སྨན་རྒྱལ་མོ་དང་བློན་ཆེན་ཤེས་རབ་
གྲགས་པས་སྨྲས་ཟིན། དེ་རིང་མ་གྲོས་དོན་མཐུན་བྱུང་བར་གཞིགས་ན་མི་
བདེན་པ་མེད། འོན་ཀྱང་སྡེ་ཁག་གཞན་གྱི་འགོ་འཛིན་ཚོས་ཅི་ཟེར་ལ་བལྟ་
དགོས་དགོངས་ནས་ཅི་ཡང་མ་གསུངས་པར་ལྷོད་འཁྱིལ་ལེར་བཞུགས་པའི་



འདན་མས་ཁྲི་ཚ་མདའ་རྩེར་དྲངས། །
11j
སྐབས་རྟའུ་ཤེས་རབ་གྲགས་པ། ཟླ་ལུང་ཟླ་བ་གྲགས་པ། ཆུ་ལུང་ཆུ་ལྷ་
གྲགས་པ་བཅས་གྲགས་པ་ཐོབ་པའི་མི་གསུམ་དང་། མི་ཉག་ཆོས་ཀྱི་དབང་
ཕྱུག་བཅས་རང་གྲལ་ནས་ཡར་བཞེངས། ཟི་མ་རྒྱལ་པོའི་དྲུང་དུ་བཅར་ནས་
དར་དཀར་དྲི་མ་མ་འགོས་པ་ཡུག་རེ་ཕུལ་བ་དང་། མི་ཉག་ཆོས་ཀྱི་དབང་
ཕྱུག་གིས་གླུ་འདི་འདྲ་ཞིག་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ཤར་མི་ཉག་རི་ཡི་རྩེ་མོ་ནས། །
བོན་གཡུང་དྲུང་བསྟན་པའི་སྲུང་མ་རྣམས། །
དུས་དེ་རིང་ཨ་ཕོའི་ཁ་འཛིན་མཛོད། །
ས་འདི་ས་ངོ་མ་ཤེས་ན། །
ཟི་མ་ཡུལ་གྱི་རྒྱལ་ས་ནས། །
ཕོ་བྲང་གནམ་ལྕགས་ཁྲོ་རྫོང་ཟེར། །
ང་འདྲ་ང་ངོ་མ་ཤེས་ན། །
ཤར་མི་ཉག་གཡང་གི་ར་བ་ནས། །
རྩྭ་རྩྭ་རིགས་མི་གཅིག་རྩྭ་སྣ་བརྒྱ། ། །
ཆུ་ཆུ་རིགས་མི་གཅིག་ཆུ་སྣ་བརྒྱ། །
ཤིང་ཤིང་རིགས་མི་གཅིག་ཤིང་སྣ་བརྒྱ། །
འབྲུ་འབྲུ་རིགས་མི་གཅིག་འབྲུ་སྣ་བརྒྱ། །
ཡུལ་མངའ་ཐང་འཛོམས་པའི་ནང་རོལ་ནས། །
མི་ཉག་ཆོས་ཀྱི་དབང་ཕྱུག་ཟེར། །



112
རྟ་རྒྱུག་ཁྲི་གསོལ།
དེ་རིང་ཉི་མའི་ཕན་ཆོད་ལ། ། །
ང་མ་སོང་ས་དེ་གཅིག་ཀྱང་མེད། །
ང་མ་བསྡད་ས་དེ་གཉིས་ཀྱང་མེད། །
ང་ཡར་འགྲོ་རྒྱ་གར་ཡུལ་དུ་སོང་། །
སྟོད་རྒྱ་གར་མངར་འབྲས་རས་གསུམ་བསྒྲུབས། །
དེ་གསུམ་བོད་ལ་འཛོམས་ལེ་བྱས། །
ང་མར་འགྲོ་རྒྱ་ནག་ཡུལ་དུ་སོང༌། །
ཤར་ཏུང་ཁུན་རྒྱལ་ས་བར་མ་ནས། །
སྨད་རྒྱ་ནག་དར་གོས་ཇ་གསུམ་བསྒྲུབས། །
བོད་དབུ་ནག་ཇ་ཆང་འཛོམས་ལེ་བྱས། །
ང་བར་འགྲོ་གླིང་དཀར་ཡུལ་དུ་སོང་། །
གླིང་དཀར་པོའི་ཆ་རྒྱུས་ང་ལ་ཡོད། །
གླིང་དཀར་ནོར་བུའི་གཡང་ར་ལ། །
མི་བཟང་རྟ་བཟང་ལྷ་བཟང་འཛོམས། །
བཟང་གསུམ་རྟེན་འབྲེལ་ལྷ་ཡིས་བསྒྲིགས། །
ཇོ་རུ་རྫུ་འཕྲུལ་མང་དང་གཅིག །
རྒྱ་ཚ་སྐུ་དབང་བཙན་དང་གཉིས། །
ཁྲོ་ཐུང་དྲན་རྒྱུ་རྒོད་དང་གསུམ། ། །
སྤྱི་དཔོན་ཇུས་ལ་མཁས་དང་བཞི། །
དཔའ་རྟུལ་གཏུམ་དྲག་ཆེ་དང་ལྔ། །
དཔའ་ལྔ་སྐྱེས་འཛོམས་པའི་གླིང་དཀར་ལ། །
རྒྱབ་ཁ་ནས་ངན་སྨྲས་མ་ཕོད་པར། །
མཚོན་ཟང་ཟིང་འཕྱར་རྒྱུ་ཨ་བ་རེད། །
པ



113
འདན་མས་ཁྲི་ཚ་མདའ་རྩེར་དྲངས། །
འདི་ལོའི་གླིང་དང་ཟི་མ་གཉིས། །
སྔ་འཁོན་མེད་པའི་ད་འཁོན་འདི། །
ཡག་རྟགས་མ་རེད་སྡུག་རྟགས་རེད། །
མ་འདུག་གླིང་ལ་འགྲན་རྩོད་འདི། །
ཟི་མ་ཕུང་བའི་གཞི་མ་རེད། །
ངེད་ཀྱང་མཉམ་དུ་ཕུལ་ལེ་རེད། །
དེ་རིང་གཏམ་གྱི་ཞུ་དོན་ལ། །
ཉི་མ་སང་དང་གནངས་དང་གཉིས། །
གཞེས་ཀྱི་ལྷ་ཉིན་དཀར་པོ་ལ། ། །
ཟི་མ་གཡང་སྨན་རྒྱལ་མོ་ཁོང༌། །
མ་བཞུགས་སྨན་ཆུང་བདུན་གྱིས་བསྐོར། །
ཤར་གླིང་ལྷ་ཡི་སྒར་དུ་བྱོན། །
འགོག་བཟའ་ལྷ་མོའི་ཇོ་རུ་ལ། །
གླིང་དཀར་སྟོད་དང་ཟི་མའི་བར། །
གཏམ་དང་འདུན་མའི་རེ་བ་ཞུས། །
ཁ་ཞེ་མེད་པའི་སྙིང་གི་གཏམ། །
མ་འཕྱུགས་སྙན་དུ་སྒྲོན་ཟེར་ན། །
མ་འགྲིག་མ་འཐུས་ཡོང་ལེ་མིན། །
དེ་ལྟར་བྱ་ལམ་རྒྱུགས་ཟེར་ན། །
གཞན་བདེ་རང་སྐྱིད་གཉིས་ཀ་རེད། །
ཟི་མའི་རྟ་གཡང་གླིང་ལ་ཕུལ། །
འཛམ་གླིང་རྟ་རྒྱུད་འཕེལ་ལེ་བྱེད། །
མི་ཉག་གསེར་རྫོང་གླིང་ལ་ཕུལ། །



114
རྟ་རྒྱུག་ཁྲི་གསོལ།
དབུ་ནག་བོད་ལ་མངའ་ཐང་རྒྱས། །
དེ་ཚོ་ང་ཡི་བསམ་ཚུལ་ཡིན། །
གཏམ་བཟང་གདའ་ཨེ་དགོངས་འདིར་ཚོགས་དཔོན། །
ཅི་བཏབ་སྨོན་ལམ་འགྲུབ་པར་ཤོག །
འཛམ་གླིང་བདེ་བའི་བཀྲ་ཤིས་ཤོག །
གླུ་གོ་ན་རྒྱལ་བློན་ཐུགས་ལ་ཆོངས། །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་དེ་ལྟར་ཕུལ་ཡང་། ཟི་མ་སྟོབས་ཀྱི་རྒྱལ་པོ་ད་རུང་ཅི་བྱེད་མེད་
པར་སྤྱན་གཉིས་བདུད་བློན་ནམ་མཁའ་ཐོག་བཟུང་ལ་གཟིགས་པས་བདུད་
བློན་ནམ་མཁའ་ཐོག་བཟུང་ནི་ཁོང་ཁྲོའི་མེ་ལྕེ་རབ་ཏུ་འབར། གདོང་ནས་
སྡིག་པའི་ན་བུན་འཐུལ། སྨ་ར་དང་སྨིན་མ་གཉིས་གྱེན་དུ་ཟིང་། ཁ་ནས་
དྲག་པོའི་ང་རོ་སྒྲོག གྲལ་ར་ནས་ཧར་ལངས་བྱས། འཁོར་གསུམ་ལུས་ལ་
བསྐོར། རྟ་མགྱོགས་པ་སྨུག་པོ་དགུ་འཁྲིག་གི་གོང་དུ་བུད་ནས་གླིང་སྒར་གྱི་
ཕྱོགས་སུ་རླུང་འཚུབ་པ་ལྟར་བསྐྱོད། དང་པོ་ལྷོ་སྒར་ཁྲ་གླག་སྤྱང་གསུམ་གྱི་
ཤོག་ནས་རྟ་དམག་ཉི་ཤུ་རྩ་ལྔ་གཡས་འགྲིལ་གཡོན་འགྲིལ་བཏང་། དེ་ནས་
དཀྱིལ་སྒར་དུ་མཆོངས། དར་འཕེན་དང་། ཉི་འབུམ། རྨུ་སྤྱང་རིན་ཆེན་
དར་ལུ་གསུམ་གྱི་ཤོག་ནས་དམག་བུ་རྟ་སུམ་ཅུ་ཙམ་མཚོན་ལ་དྲངས། ནུབ་
སྒར་སྟག་རོང་གི་ཤོག་ནས་རྟ་དམག་སུམ་ཅུ་ཙམ་དང་། རྐང་དམག་བཞི་བཅུ་
ཙམ་མཚོན་འོག་ཏུ་དྲངས། རལ་གྲི་སྟོང་ཆོད་ངར་མ་རྟ་ཡི་རྔ་མར་འཕྱིད་
འཕྱིད་བྱེད་པའི་སྐབས། སྟག་རོང་ཨ་ནུ་གཟིག་འཕེན་གྱིས་རྟ་འདོ་བ་ཕོ་རོག་
སྟོང་མཆོངས་ཀྱི་གོང་དུ་བུད་ནས་མདའ་བཏོན་གཞུ་བཏོན་གྱིས་ཟི་བློན་ནམ་
མཁའི་གདོང་མྱུར་དུ་བཀག་པ་དང་། བདུད་བློན་ནམ་མཁའ་ཐོག་བཟུང་
གིས་དཔའ་གླུ་ཐུང་ཐུང་འདི་བླངས་སོ། །



འདན་མས་ཁྲི་ཚ་མདའ་རྩེར་དྲངས།
།
115
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
དམུ་བདུད་བཙན་གྱི་སྲུང་མ་རྣམས། །
ཐུགས་མ་གཡེངས་རྒོད་པོའི་གྲོགས་ལ་བྱོན། །
དགྲ་བོའི་མགོ་འཕྲུ་ལེན་རོགས་མཛོད། །
ལྷ་དེ་འདྲ་ཡན་ལ་འབོད་པ་མེད། །
ས་འདི་ས་ངོ་མ་ཤེས་ན། ། །
ཟི་མ་ཡུལ་གྱི་ས་ཆ་ནས། །
མེ་ཏོག་ཐང་ཆེན་གོང་མ་ཟེར། །
རྒྱལ་པོ་སྤྲོ་བའི་སྤྲོ་ར་རེད། །
བློན་པོ་སྐྱིད་པའི་སྐྱིད་ར་རེད། །
མ་སྲུ་དགའ་བའི་ཆང་ར་རེད། །
སྨན་ཆུང་དགའ་བའི་བྲོ་ར་རེད། །
ཆུང་བྱིས་པ་སྐྱིད་པའི་རྩེད་ར་རེད། །
ང་འདྲ་ང་ངོ་མ་ཤེས་ན། །
ཟི་མ་ལྷ་རྫོང་བར་མ་ནས། །
བདུད་བློན་ནམ་མཁའ་ཐོག་བཟུང་ཟེར། །
རྒྱ་དཀར་ནག་གཉིས་ཀྱི་ངོ་ཡ་ཡིན། །
སྟོབས་ཟི་མ་རྒྱལ་པོའི་ནང་བློན་ཡིན། །
ཁྲི་ཚ་བུ་ཡི་དཔུང་ཡ་ཡིན། །
ཁྱོད་མི་ནག་རྟ་ནག་ནག་ལེབ་ཅན། །
ཕྲུ་ནག་སྤྲིན་ནག་རྒྱུགས་སེ་ཧྲིག །



116
རྟ་རྒྱུག་ཁྲི་གསོལ།
ཕོ་ང་འདྲའི་གདོང་ཐོན་སྙིང་རེ་རྗེ། །
རྒྱབ་འཆི་བདག་གཤིན་རྗེས་དེད་ལེ་རེད། །
མགོ་དར་འཕྲུ་ཨ་ཕོའི་གཏང་མ་རེད། ། །
ལུས་ཕུང་པོ་བྱ་ཁྱིའི་སྟོན་མོ་རེད། །
དེ་རིང་ཉི་མའི་གདོང་གང་ལ། །
ཁྱོད་མ་བསད་ཚེ་ཐར་གཏོང་དགོས་ན། །
སྟག་རོང་དཔོན་པོ་ཌ་རུ་གཅིག །
སྤྱི་དཔོན་རོང་ཚ་ཤེས་མེད་གཉིས། །
འབུམ་པའི་ཞལ་ལུ་གླེན་པ་གསུམ། །
རྨ་སྨད་ཇོ་རུ་ནག་རྫོག་བཞི། །
ཕོ་ང་ཡི་གདོང་ལ་ཐོན་ཤོག་གྱིས། །
དེ་མིན་ཁྲ་གླག་སྤྱང་གསུམ་དང་། །
ཡང་སྒོས་དམ་པའི་མི་བདུན་དེ། །
དེ་རིང་ཡོད་ན་ཐོན་ཤོག་གྱིས། །
འཆི་བདག་བདུད་དང་ཐོག་བཟུང་གཉིས། །
སླེབས་ན་ཐར་པ་གཏོང་ལེ་མིན། །
པེ་ཧར་རྒྱལ་®དང་ཐོག་བཟུང་གཉིས། །
མི་བསད་སྟོང་འཇལ་དགོས་ལེ་མིན། །
རི་ཁའི་སྤྱང་དང་ཐོག་བཟུང་གཉིས། །
ཤ་བཟས་ཤ་རིན་དགོས་ལེ་མིན། །
གོ་ན་དཔའ་བོའི་ཡིན་ལུགས་རེད། །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་མཇུག་རྫོགས་པ་དང་གླུ་ལེན་མ་སྒུག་པར་མདའ་ཞིག་སྤྲིངས་སོང་



117
འདན་མས་ཁྲི་ཚ་མདའ་རྩེར་དྲངས། །
བས། གཟིག་འཕེན་གྱི་གོ་ཁྲབ་སྟོད་སྨད་གཉིས་ཀྱི་མཚམས་སུ་ཐེབས་ཀྱང་
རྒྱུན་ཐག་ཁ་ཤས་བཅད་པ་ཙམ་མ་གཏོགས་ནང་དུ་ཇོ་རུས་བྱིན་གྱིས་བརླབས་
པའི་མཚོན་སྲུང་གིས་རྟེན་ནས་ཅི་ཡང་མ་གནོད། ལྷག་པར་སྟག་རོང་ཨ་ནུ་
གཟིག་འཕེན་ངར་རྒོད་གཏིང་ནས་འཁྲུགས་ནས། ཡཱ་ཐོག་བཟུང་ཟེར་བའི་
དཔའ་གཏམ་ ཅན་མདའ་འཕེན་ལུགས་ཨ་ཉོག་རྩེད་མོ་འདྲ། གླིང་དཔའ་
རྟུལ་སུམ་ཅུའི་ནང་རྒྱུད་ལ་མདའ་ང་ལས་རྒོད་པ་མ་གཏོགས་ང་ལས་ཞན་པ་
གཅིག་ཀྱང་མེད་ཟེར་ནས་གླུ་འདི་འདྲ་ཞིག་བླངས་སོང༌། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ལྷ་ཡར་མཁྱེན་ཚངས་པ་དཀར་པོ་མཁྱེན། །
བར་མཁྱེན་གཉན་ཆེན་སྐུ་ལྷ་མཁྱེན། །
མར་མཁྱེན་ཀླུ་རྒྱལ་གཙུག་ན་མཁྱེན། ། །
དགྲ་ལྷ་ཝེར་མས་གདོང་གྲོགས་མཛོད། །
ས་འདི་ས་ངོ་མ་ཤེས་ན། །
ཟི་མའི་མེ་ཏོག་ཐང་ཆེན་ཟེར། །
ཕོ་ང་འདྲ་ང་ངོ་མ་ཤེས་ན། །
ཤར་གླིང་ལྷ་ཡི་དཀྱིལ་འཁོར་ནས། །
སྟག་རོང་རུ་ས་བཅོ་བརྒྱུད་ནས། །
སྦྲ་རི་སྨུག་པོའི་ནང་རྒྱུད་ནས། །
སྟག་རོང་ཨ་ནུ་གཟིག་འཕེན་ཟེར། །
དགྲ་ཤ་པ་གཉའ་ནས་གནོན་མི་ཡིན། །



118
རྟ་རྒྱུག་ཁྲི་གསོལ།
གཉེན་ཉེ་མོ་མཐའ་ནས་སྐྱོང་མི་ཡིན། །
ཁོ་རེ་ཉོན་དང་ཕ་ཡི་བུ། །
ངོ་ཚ་ཞེ་མེད་ལེའི་ཐོག་བཟུང་ཁྱོད། །
ཁ་ནས་དཔའ་གཏམ་འབྲུག་ལྟར་བསྒྲགས། །
ང་གཟིག་འཕེན་བྱིས་པའི་གྲས་སུ་བརྩིས། །
ལྷ་སྲས་ཇོ་རུ་སྐུ་ཉིད་གཅིག ། །
ཁྲི་དཔོན་རྒྱ་ཚ་ཞལ་དཀར་གཉིས། །
སྤྱི་དཔོན་རི་རྒྱལ་ལྷུན་པོ་གསུམ། །
སྟག་རོང་དཔོན་པོ་ཁྲོ་ཐུང་བཞི། །
གླིང་རྒོད་ཁྲ་གླག་སྤྱང་གསུམ་ལྔ། །
གླིང་དཀར་དམ་པའི་མི་བདུན་© དྲུག་།
ཁྱོད་ཐོག་བཟུང་གདོང་ལ་ཐོན་ཤོག་ཟེར། །
པེ་ཧར་རྒྱལ་དང་ཐོག་བཟུང་གཉིས། །
མི་བསད་སྟོང་འཇལ་མི་དགོས་ཟེར། །
རི་ཁའི་སྤྱང་དང་ཐོག་བཟུང་གཉིས། །
ཤ་བཟས་རིན་པ་མི་དགོས་ཟེར། །
ཟེར་ཟེར་སྡར་མའི་དཔའ་གཏམ་དེ། །
ང་དཔའ་བོའི་བློ་ལ་འགྲོ་ལེ་མིན། །
མི་འགྲོ་རྩ་བ་བཤད་དགོས་ན། །
བསམ་ཡས་པེ་ཧར་རྒྱལ་པོ་དེ། །
ལྷ་པད་འབྱུང་ཞབས་ལ་མ་འདུས་མེད། །
ལུག་བརྒྱ་བསད་པའི་སྤྱང་རྒན་དེ། །
ཕོ་རྫི་བོའི་འུར་འོག་མ་འདུས་མེད། །



119
འདན་མས་ཁྲི་ཚ་མདའ་རྩེར་དྲངས།
དེ་རིང་སྤྱང་རྒན་གསོད་པ་ལ། །
སྟ་གྲི་འཕྱར་ནས་ཅི་ཞིག་བྱེད། །
ཕོ་ངའི་ལག་ནས་ཤོར་ས་མེད། །
སྔར་སོང་རོང་གླིང་འཁྲུག་པའི་དུས། །
ང་མ་འདུག་རོང་གི་ཡུལ་དུ་ཆས། །
མདུང་འཁུར་ཅན་ལ་དགུ་བརྒྱ་བསད། །
གྲི་འཁུར་ཅན་ལ་དགུ་བརྒྱ་བསད། །
མདའ་འཁུར་ཅན་ལ་དགུ་བརྒྱ་བསད། །
གཏང་མ་འཛམ་གླིང་བཞག་ནས་ཡོད། །
དེ་ཚོ་ཐོག་བཟུང་མ་གོ་རེད། །
འདི་ལོ་ཟི་མ་ཡུལ་དུ་ཆས། ། །
ཚེ་སྔོན་ལས་ཀྱིས་ང་གཉིས་ཐུག །
ཁྱོད་དུར་ས་མ་འགྲིམས་ཀ་མེད་རེད། །
ང་གཏང་མ་མི་འཇོག་ཀ་མེད་རེད། །
གླུ་གོ་ན་རྣ་བའི་བཅུད་དུ་ཟུངས། ། །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་མཇུག་རྫོགས་པ་དང་། མདའ་ཞིག་སྤྲིངས་པས་བདུད་བློན་་
ནམ་མཁའ་ཐོག་བཟུང་གི་མདུན་ཁྲབ་ཟངས་དམར་མེ་འོད་འཚུབ་ཅིང་ཁྲ་་་
ཤིགས་སེ་གཏོར་ཡང་། ནང་དུ་ཐེའུ་རང་ནག་པོའི་བླ་གནས་དགུ་ཡོད་པས་
གནོད་མ་ཐུབ། གཟིག་འཕེན་གྱིས་མྱུར་དུ་སྐེད་པ་ནས་ཞགས་པ་ནོར་བུ་ཆུ་
འཛིན་འཐེན་ནས་གཡུགས་པ་དང༌། ཐོག་བཟུང་གི་སྐེ་ལ་ཐེབས་ནས་ཕར་
འཐེན་ཚུར་འཐེན་བྱེད་པའི་དུས་སྟག་འཕེན་ཡང་དེར་བྱུང་ནས་ཁོང་བུ་སྤུན་
གཉིས་ཀྱིས་ཚུར་འཐེན། ཐོག་བཟུང་གིས་ལག་པ་གཅིག་གིས་རལ་གྲི་ལྕགས་



120
རྟ་རྒྱུག་ཁྲི་གསོལ།
ནག་རྣོ་ཆོད་ གཡུགས་སོང་བས་ ཞགས་ པ་ སིང་སྒྲ་འཁྱིལ་ལེར་ ཆད་ པ་ དང་།
བདུད་བློན་ཕྱིར་བལྟས་མེད་པར་ཁྲ་གླག་སྤྱང་གསུམ་གྱི་སྒར་གྱི་ཕྱོགས་ནས་བྲོས་
འགྲོ་སྐབས། འདན་མ་དང་སེང་སྟག སྒ་སྡེ་གསུམ་གྱིས་མཐོང་ནས་རྗེས་
བཞིན་བསྙེགས་ཀྱང་བདུད་བློན་གྱི་རྟིང་མ་ཟིན། ཡིན་ན་ཡང་བདུད་བློན་
ཐོག་བཟུང་རྒྱལ་པོའི་སྐུ་གམ་དུ་བཅར་མ་ཕོད་པར་སོག་རྟ་ཁྲ་རྒྱལ་པོའི་ཡུལ་དུ་
བྲོས་སོང་བར་གདའོ། ། ། །



ལེའུ་གསུམ་པ།
གཡང་སྨན་རྒྱལ་མོས་གྲོགས་སྣེ་ཁྲིད། །
སློབ་དཔོན་ལུང་བཞིན་ཇོ་རུ་ཡིས། །
རྒྱལ་ཁག་བཞི་ནས་ནོར་གཏེར་ཕབ། །
སྤྱི་དཔོན་རོང་ཚས་ནོར་བགོས་མཛད། །
ཉི་མ་དེ་ཡི་ཕྱི་ནང་ཟི་མ་ལྷ་རྫོང་གོང་མའི་ནང་རྒྱུད་ནས་ཟི་མ་གཡང་སྨན་
རྒྱལ་མོས་དར་དང་རིན་པོ་ཆེ་སྣ་ཚོགས་སྐུ་ལ་བརྒྱན། ལྷ་ཡི་སྲས་མོ་ལྟར་ཡིད་
དུ་འོང་བ་ཞིག་མཛད། སྐུ་འཁོར་དུ་མཁའ་འགྲོ་ཤེལ་དཀར་ཚེ་སྒྲོན་དང་དུང་
ལོ་དཀར་མོ་གཉིས་ཀྱིས་བསྐོར་ནས་གླིང་སྒར་གྱི་ཕྱོགས་སུ་ཕྱག་ཕེབས་པའི་་
སྐབས། ལམ་དཀར་མེ་ཏོག་རྣམ་བཀྲ་ཟེར་བའི་སྣེ་ལ་ཇོ་རུ་དང་ཞལ་མཇལ།
ཟི་མ་གཡང་སྨན་རྒྱལ་མོ་ཐུགས་ཤིན་ཏུ་དགྱེས་ནས་ལ་མོར་མཇལ་དར་ཕྱག་ཏུ་
ཐོགས། སྒོ་གསུམ་གུས་པས་ལྷ་སྲས་ཇོ་རུ་ཁྱེད་དུས་དེ་རིང་མཇལ་བ་སྐུ་དྲིན་
ཆེ། རྗེས་སུ་ཡང་ཡང་མཇལ་བའི་བཀྲ་ཤིས་ཤོག་གསུངས་ནས་མཇལ་དར་
སྒྲོན་ནས་གླུ་འདི་འདྲ་ཞིག་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །



122
རྟ་རྒྱུག་ཁྲི་གསོལ།
དུས་དེ་རིང་ལྷ་ཞིག་འབོད་ལེ་འདི། །
མཐོ་ནམ་མཁའ་ལྷ་ཡི་ཞིང་ཁམས་ནས། །
མ་རྡོ་རྗེ་ཕག་མོ་གྲོགས་ལ་བྱོན། །
གནས་འོག་མིན་ཅན་གྱི་གནས་མཆོག་ནས། །
མ་མཁའ་སྐྱོད་ལྷ་མོས་ཁ་འཛིན་མཛོད། །
མཐོ་གསེར་ལོ་བརྩེགས་པའི་ཡང་སྟེང་ནས། །
མ་རྗེ་བཙུན་སྒྲོལ་མས་གླུ་སྣ་དྲོངས། །
ས་འདི་ས་ངོ་མ་ཤེས་ན། །
ཟི་མ་ཡུལ་གྱི་ས་ཆ་ནས། །
མེ་ཏོག་པདྨ་རང་ཤར་ཟེར། །
གུར་གུམ་སྤོས་དཀར་ལྷངས་སེ་ཡོད། །
སྨན་ང་འདྲ་ང་ངོ་མ་ཤེས་ན། །
ང་སྐྱེ་བ་འདི་ཡི་སྔོན་རོལ་དུ། །
ཟངས་མདོག་དཔལ་གྱི་གནས་མཆོག་ནས། །
མཁའ་འགྲོ་ཡེ་ཤེས་མཚོ་རྒྱལ་ཟེར། །
མཁའ་འགྲོ་འབུམ་གྱི་ཚོ་དཔོན་ཡིན། །
དེ་ནས་སྐྱེ་བ་ཚུར་ལེན་དུས། །
ཤར་ཟི་མ་ཡུལ་ལ་སྐྱེ་བ་བླངས། །
སྲས་མོ་གཡང་སྨན་རྒྱལ་མོ་ཟེར། །
མཁའ་འགྲོའི་བཀའ་བཞིན་མི་ཡུལ་འོངས། །
འདུག་ཚད་མི་ལོ་བཅུ་གསུམ་ཡིན། །
ཇོ་རུས་རྟ་གཡང་མ་བཞེས་པས། །
ད་བར་མི་ཡུལ་འདུག་དགོས་བྱུང༌། །



123
རྒྱལ་ཁག་བཞི་ནས་ནོར་གཏེར་ཕབ།
འདི་ལོ་གནམ་ལོ་འདི་གསར་ཐོག །
མོ་ལོ་བཅུ་བདུན་ཟིན་ལེ་ཡིན། ། །
དེ་རིང་གཟའ་སྐར་དགེ་བའི་ཉིན། །
མཁའ་འགྲོ་དུང་ལོ་དཀར་མོ་གཅིག ། །
ལྷ་མོ་ཤེལ་དཀར་ཚེ་སྒྲོན་གཉིས། །
ཟི་མ་གཡང་སྨན་རྒྱལ་མོ་གསུམ། །
མ་བསྡད་ལྷ་སྲས་དྲུང་དུ་འོངས། །
གླིང་དཀར་སྟོད་དང་ཟི་མ་གཉིས། །
གཏམ་དང་འདུན་མ་ཆིངས་སྒྲིག་གསུམ། །
ཨེ་ཡོང་སྙམ་ནས་ས་འདིར་ལྷགས། །
ངེད་ཟི་མའི་མཁར་དུ་གདན་མི་ཡིན། །
ལྷ་སྲས་ཇོ་རུ་རིན་པོ་ཆེ། །
འདུན་མའི་རེ་འདོད་ཞུ་བར་འོངས། །
ཞུ་རྟེན་མེད་ན་ཁྲིམས་དང་འགལ། །
ཞུ་རྟེན་གསེར་གྱི་མཎྜལ་འབུལ། །
དེ་རིང་ལྷ་སྲས་གསེར་ཞལ་མཇལ། །
འཁྱགས་མནར་ཉི་མས་དྲོས་འདྲ་བྱུང་། །
ལུས་སེམས་བདེ་མོའི་དཔལ་དུ་རོལ། །
གཡས་གསེར་ཟངས་ནང་ནས་ཆང་འདྲེན་ཡོད། །
ལྷ་ཆེན་ཚངས་པའི་ནས་དཀར་གཅིག །
གཉན་ཆེན་སྐུ་ལྷའི་འབྲུ་དམར་གཉིས། །
ཀླུ་རྒྱལ་གཙུག་ནའི་འབྲུ་སྔོན་གསུམ། །
མ་ནེ་ནེ་དཀར་མོའི་འབྲུ་སེར་བཞི། །



124
རྟ་རྒྱུག་ཁྲི་གསོལ།
རྒྱ་ཡུལ་སྨད་ཀྱི་འབྲས་ཆང་ལྔ། ། །
བལ་ཡུལ་སྟོད་ཀྱི་བུར་ཆང་དྲུག །
ཚ་བ་རོང་གི་རྒུན་འབྲུམ་བདུན། །
རང་ཡུལ་མཐིལ་གྱི་ནས་ཆང་བརྒྱད། ། །
རིགས་སྣེ་བརྒྱད་བསྡུས་པའི་སྙིང་ཆང་འདི། །
དེ་རིང་ཁྱེད་ལ་ཡང་ཡང་འབུལ། །
ཆང་ཐེངས་གསུམ་མཆོད་དང་དབུ་འཕང་མཐོ། །
དབུ་འཕང་མཐོ་བས་འཛམ་གླིང་བཀུར། །
ཁམས་གསུམ་དབང་དུ་འདུས་རྟགས་ཡིན། །
རྟགས་དང་རྟེན་འབྲེལ་འགྲིག་ལེ་ཡིན། །
དངུལ་ཟངས་ནང་ནས་ཇ་འདྲེན་ཡོད། །
རྒྱ་ལྕང་མེ་ཏོག་གཡང་འཛིན་གཅིག །
ཏིལ་འབྲུ་ཇ་ཡི་ཉིང་ཁུ་གཉིས། །
ཅན་ཤེལ་ཇ་ཡི་རོ་འཛིན་གསུམ། །
འབྲུ་དྭངས་ཇ་ཡི་རྩི་བཅུད་བཞི། །
ལྷ་བྱ་ཇ་ཡི་ཕུན་ཚོགས་ལྔ། །
ཀོ་ཚེ་ཇ་ཡི་དྲི་ཞིམ་དྲུག ། །
རྫ་ཆུ་བསིལ་མ་དེ་དང་བདུན། །
འབྲི་མར་སེར་པོ་དེ་དང་བརྒྱད། །
བྱང་ཚྭ་དཀར་མོ་དེ་དང་དགུ། །
ཇ་རིགས་དགུ་བསྡུས་པའི་ཉིང་ཇ་འདི། །
དེ་རིང་ཁྱེད་ལ་ཡང་ཡང་འབུལ། །
ཇ་ཐེངས་གསུམ་མཆོད་དང་དགྲ་ལྷ་འཁོར། །



125
རྒྱལ་ཁག་བཞི་ནས་ནོར་གཏེར་ཕབ། །
དགྲ་ལྷ་འཁོར་བས་དགྲ་མགོ་གནོན། །
སྐྱེས་བུའི་ཡར་འདྲེན་འགྲུབ་རྟགས་ཡིན། །
རྟགས་དང་རྟེན་འབྲེལ་འགྲིག་ལེ་ཡིན། །
དུང་ཟངས་ནང་ནས་འོ་འདྲེན་ཡོད། །
སེང་གེ་དཀར་མོའི་འོ་དང་གཅིག །
གཡུ་འབྲུག་སྔོན་མོའི་འོ་དང་གཉིས། །
རྒྱ་ཚ་བ་མོའི་འོ་དང་གསུམ། །
མ་ཧེ་ཁ་དཀར་འོ་དང་བཞི། །
ཟིལ་ཆུང་འབྲི་ཡི་འོ་དང་ལྔ། །
ཁྱུང་དཀར་མཛོ་མོའི་འོ་དང་དྲུག །
གཡང་དཀར་ལུག་གི་འོ་དང་བདུན། །
འོ་སྣ་བདུན་བསྡུས་པའི་འོ་ཕུད་དེ། །
དེ་རིང་ཁྱེད་ལ་ཡང་ཡང་འབུལ། །
འོ་ཐེངས་གསུམ་མཆོད་དང་ཤ་ལོ་དཀར། །
ཤ་ལོ་དཀར་ཞིང་ཐུགས་སེམས་དཀར། །
དཀར་པོའི་བསྟན་དོན་འགྲུབ་རྟགས་ཡིན། །
འགྲོ་དོན་རྟེན་འབྲེལ་འགྲིག་ལེ་ཡིན། །
དེ་ནས་ལྷ་བུ་རིན་པོ་ཆེ། །
ཟི་མ་ཡུལ་དང་ཟི་ལིང་ནས། །
རྟ་ཡི་གཡང་དང་རྨོག་གི་རྫོང་། །
ཁྲབ་ཀྱི་རྫོང་དང་མདེའུ་རྫོང་། །
གོ་མཚོན་གཏེར་ཁ་བཞེས་དུས་ཡིན། །
རྟའུ་ཡུལ་དང་མི་ཉག་ཡུལ། །



126
རྟ་རྒྱུག་ཁྲི་གསོལ།
མི་ཉག་གཡུ་ལུང་མཚོ་མོ་ནས། །
གསེར་གྱི་གཏེར་ཁ་འབེབས་རོགས་ལ། །
ངེད་གསུམ་གོང་མ་ལྷ་ནས་མངགས། །
དེ་རིང་གཏེར་གཡང་བཞེས་པའི་དུས། །
ཟི་ལིང་གཡུ་འབྲུག་རྒྱལ་པོ་གཅིག །
ཟི་མ་སྟོབས་ཀྱི་ཡབ་ཆེན་གཉིས། །
མི་ཉག་ཆོས་ཀྱི་དབང་ཕྱུག་གསུམ། །
བློ་སེམས་དཀར་བའི་ཆོས་བློན་དག །
ཐུགས་རྗེའི་སྐྱབས་ཀྱིས་རྗེས་སུ་འཛིན། །
སྐྱེས་བུའི་ཐུགས་ལ་དེ་ལྟར་བཞེས། །
ཞེས་བུ་མོ་གསུམ་གྱིས་ཕྱག་གསུམ་རེ་ཕུལ་བ་དང་། ཇོ་རུ་ཟི་མའི་ལྷ་
རྫོང་གོང་མར་གདན་དྲངས། གླིང་དང་ཟི་མའི་བར་འདུན་མ་ཡོང་བའི་ཞུ་
རྟེན་དུ་གཡུ་ཡི་བུམ་པ་བརྒྱ་ཚན། དུང་གི་བུམ་པ་བརྒྱ་ཚན། གསེར་གྱི་
མཎྜལ་བཅུ་གསུམ། གཡུ་ཡི་མཎྜལ་བཅུ་གསུམ། དུང་གི་མཎྜལ་བཅུ་གསུམ།
མུ་ཏིག་གི་མཎྜལ་བཅུ་གསུམ་བཅས་ཕུལ་ནས་ཞག་གསུམ་རིང་ཇ་ཆང་ལ་སོགས་
པའི་འདོད་རྒུ་ཕུན་སུམ་ཚོགས་པ་ལོངས་སུ་སྤྱད་ནས་བཞུགས། ཞག་གསུམ་
སོང་བའི་ཕྱི་ཉིན་ལྷ་སྲས་ཇོ་རུས་བུ་མོ་གསུམ་ལ་ཉི་མ་སང་གི་སྔ་ཤར་ཐོག་བློན་
ཆེན་ཤེས་རབ་ཀུན་བཟང་དཔོན་བློན་བཅུ་གསུམ་གྱིས་བསྐོར་ནས་གླིང་སྒར་དུ་
མངགས་དགོས། གླིང་དང་ཟི་མ་གཉིས་གཏམ་དང་འདུན་མ་དེ་དུས་བྱེད།
འདིར་མཁའ་འགྲོ་འབུམ་གྱི་ཚེ་མདུད་དང་སངས་རྒྱས་སྟོང་གི་དབུ་ལོ་ཡོད།
བུ་མོ་གསུམ་གྱིས་དེ་དག་ཟི་ལིང་གཡུ་འབྲུག་རྒྱལ་པོ་དང་། ཟི་མ་སྟོབས་ཀྱི་
རྒྱལ་པོ། མི་ཉག་ཆོས་ཀྱི་དབང་ཕྱུག་ཁོང་གསུམ་ལ་སྤྱོད་ཤོག གླིང་དང་ཟི་
མའི་བར་ཆིངས་འགྲིག་རྗེས་ད་དུང་དབང་སྐུར་བྱིན་རླབས་རིམ་བཞིན་ཡོད་



127
རྒྱལ་ཁག་བཞི་ནས་ནོར་གཏེར་ཕབ།
གསུངས་ནས་གླིང་སྒར་དུ་མདའ་འཕངས་པ་ལྟར་ཕྱག་ཕེབས་སོ། །
རྒྱ་ཚ་ཞལ་ལུ་དཀར་པོ་དང་སྤྱི་དཔོན་སོགས་ལྷ་སྲས་ཀྱི་གམ་དུ་བཅར།
ཁྱེད་ཀྱི་ཞལ་མ་མཇལ་ཞག་གསུམ་སོང་གང་དུ་བྱོན་ལེ་ཡིན་ཞེས་བཀའ་འདྲི་ཞུས།
ལྷ་སྲས་ཀྱིས་ངས་བདུད་བློན་ནམ་མཁའ་ཐོག་བཟུང་ཁོ་གཟུང་བར་སོང་ཡང་ཁོ་
ནི་བདུད་ཀྱི་བུ་དངོས་ཡིན་གཤིས་རྙིང་མ་ཟིན་པར་སོག་གི་ཡུལ་དུ་ཤོར་ཐལ།
འོན་ཀྱང་ད་ནི་ངེད་ཕུ་ནུ་ཚོས་ཟི་མ་དབང་དུ་འདུ་རྒྱུ་ལས་སླ་མོ་ཞིག་ཡོང་ལེ་ཡོད།
ད་ཁྱེད་རྣམས་དེ་ནུབ་སྐུ་ངལ་ལྷོད་པར་གྱིས། སང་དང་གནངས་ནས་མི་
འགྱངས་པར་ཟི་གླིང་གཉིས་ཞི་བའི་འདུན་མ་ཡོང་ལེ་ཡིན་གསུངས་ནས་གཟིམ་
དུ་འཁོད། ཕྱི་ཉིན་ཟི་མ་ཡུལ་གྱི་ས་ཆ་ནས་བློན་ཆེན་ཤེས་རབ་ཀུན་བཟང་
དཔོན་བློན་བཅུ་གསུམ་གྱིས་བསྐོར་ནས་གླིང་སྒར་གྱི་སྣེ་ལ་ཁྲ་ཤིགས་སེ་འབྱོར་བ་
དང་གླིང་པ་རྣམས་ཀྱིས་དར་འཕྱར་དུང་འབུད། རྔ་རྡུང་གིས་བློན་ཆེན་ཤེས་
རབ་ཀུན་བཟང་གི་འཁོར་དང་བཅས་པ་རྒྱ་ཚའི་དབུ་གུར་ནང་དུ་གདན་དྲངས།
ཕ་སྤྱི་དཔོན་དང་གླིང་གི་དཔའ་རྟུལ་ཆེ་འབྲིང་ཆུང་གསུམ་ཐམས་ཅད་རང་རང་
གི་གྲལ་དུ་འཁོད། བློན་ཆེན་ཤེས་རབ་ཀུན་བཟང་གིས་ཡར་ལངས་ནས་ཇོ་
རུར་མཛོད་དར་དཀར་དམར་ཡུག་ལྔ་དང་གསེར་གྱི་སྒོར་མོ་བཅུ་ཡི་འབུལ་ཚན་
ཕུལ། དཔའ་རྟུལ་རྣམས་ལ་དར་དཀར་ཡུག་རེ་དང་གསེར་སྒོར་ལྔ་རེ་ཕུལ་
ནས་ཟི་གླིང་གཉིས་འདུན་མ་ཡོང་བའི་གླུ་འདི་སྐད་ཅིག་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ཤར་མི་ཉག་གཡུ་རི་རྩེ་བརྒྱད་ནས། །
བོན་གཡུང་དྲུང་བསྟན་པའི་སྲུང་མ་རྣམས། །



128
རྟ་རྒྱུག་ཁྲི་གསོལ།
ཐུགས་མ་གཡེངས་ཨ་ཕོའི་གླུ་སྣ་དྲོངས། །
ཤར་ཟི་མ་ལྷ་ལུང་བཅོ་བརྒྱུད་ནས། །
སྟོབས་མི་འགྱུར་བཙན་རྒོད་དྲག་རྩལ་ཅན། །
དེ་རིང་བློན་པོའི་ཁ་འཛིན་མཛོད། །
ས་འདི་ས་ངོ་མ་ཤེས་ན། །
ཟི་མའི་མེ་ཏོག་གཡང་འཁྱིལ་ཟེར། །
ང་འདྲ་ང་ངོ་མ་ཤེས་ན། །
ཟི་མ་ཡུལ་གྱི་རྒྱལ་ས་ནས། །་
བློན་ཆེན་ཤེས་རབ་ཀུན་བཟང་ཟེར། །
ད་ལོ་གནམ་ལོ་འདི་གསར་ཐོག །
ཕོ་ལོ་བདུན་ཅུ་དོན་བདུན་ཡིན། །
སྲིད་པའི་བྲག་དང་མཉམ་འཚར་ཡིན། །
བདེ་མོའི་ཐང་དང་མཉམ་ཆགས་ཡིན། །
ཕོང་བ་རྡོ་དང་མཉམ་རྒས་ཡིན། །
འཇིག་རྟེན་ཆགས་ལུགས་ཤེས་མི་ཡིན། །
དཀར་པོའི་ཆོས་ལ་དད་ལེ་ཡིན། །
ནག་པོའི་བདུད་ལ་སྡང་ལེ་ཡིན། །
དེ་རིང་གླིང་གི་རྒྱལ་བློན་རྣམས། །
སྐུ་ཚེ་སྔོན་མའི་ལས་ཀྱིས་བསྐུལ། །
དེ་རིང་ཟི་མར་བཞིན་རས་འཚེར། །
རྒྱལ་བློན་མཇལ་བ་སྐུ་དྲིན་ཆེ། །
ཟི་མ་སྟོབས་ཀྱི་རྒྱལ་པོ་ཁོང༌། །
འདི་ལོ་དགུང་ལོ་དགུ་བཅུར་སོན། །



རྒྱལ་ཁག་བཞི་ནས་ནོར་གཏེར་ཕབ།།
129
ཟི་ལིང་གཡུ་འབྲུག་རྒྱལ་པོ་དེ། །
འདི་ལོ་བདུན་ཅུ་རྩ་གསུམ་ཡིན། །
ཟི་རྒྱལ་གཉིས་ཀྱི་ཞལ་སྒོ་ནས། ། །
མ་འཇོན་གླིང་ལ་འགྲན་པས་ན། །
མི་ཡག་ཡུལ་གྲུ་འཁྲུག་རབས་ཡོད། །
འདི་ཕྱི་གཉིས་ལ་གནོད་ལེ་ཟེར། །
ལ་ཆེན་རྨ་སྨད་ཇོ་རུ་དཔོན། །
རྗེ་རིགས་གསུམ་གཅིག་བསྡུས་སྤྲུལ་པ་རེད། །
མགོ་ནག་མི་ཡི་བླ་མ་རེད། །
འདི་ཕྱི་གཉིས་ཀྱི་སྐྱབས་གནས་ཟེར། །
མ་འདུག་གླིང་གི་སྒར་ལ་སོང་། །
ཇོ་རུ་དཔོན་གྱི་སྐུ་རྩར་བཅར། །
གླིང་དཀར་སྟོད་དང་ཟི་མ་གཉིས། །
འདུན་མའི་རེ་བ་ཞུས་ཤོག་ཟེར། །
ཟི་གླིང་འདུན་མའི་ཞུ་རྟེན་ལ། །
ཟི་མ་ཡུལ་དང་ཟི་ལིང་ཡུལ། །
རྟ་གཡང་འདྲ་མཚུངས་བཅུ་གསུམ་ནས། །
རྟ་ཕུད་སྐྱེས་བུར་ཕུལ་ཤོག་ཟེར། །
མི་ཉག་ཆོས་ཀྱི་དབང་ཕྱུག་གིས། །
གསེར་གཏེར་ཕུག་པ་བཅུ་གསུམ་ནས། །
གསེར་གྲི་གསེར་མདུང་གསེར་ཞགས་གསུམ། །
གླིང་ལྷ་བུའི་ཕྱག་ཏུ་འབུལ་ལེ་ཟེར། །
ཟེར་ཟེར་གཏམ་དེ་བདེན་པ་ཡིན། །



130
རྟ་རྒྱུག་ཁྲི་གསོལ།
འདུན་མ་ཡོང་བ་ཅིས་ནས་མཛོད། །
མི་རྒན་མི་མཁོ་མི་རྒན་མཁོ། །
མི་རྒན་ཁ་མཆུ་རྒྱུག་ཉིན་མཁོ། །
རྟ་རྒན་མི་མཁོ་རྟ་རྒན་མཁོ། །
རྟ་རྒན་སྟོང་ལ་འཇལ་ཉིན་མཁོ། །
ཁྱི་རྒན་མི་མཁོ་ཁྱི་རྒན་མཁོ། །
ནོར་རྫས་རྐུན་མས་འཁྱེར་ཉིན་མཁོ། །
ཟེར་བའི་གཏམ་བཞིན་མི་རྒན་མངགས། །
གཏམ་དང་འདུན་མ་ཞུ་བར་འོངས། །
ཟི་མའི་གཡང་སྨན་རྒྱལ་མོ་ཁོང་། །
མཁའ་འགྲོ་ཡེ་ཤེས་སྤྲུལ་པ་ཡིན། །
གོང་མ་ལྷ་ཡི་གནས་མཆོག་ནས། །
ལྷ་སྲས་ཇོ་རུའི་གྲོགས་སུ་མངགས། །
ཤར་ཟི་མའི་རྟ་གཡང་ཕབ་ཉིན་མོ། །
ཇོ་རུས་འདུན་མར་བཞེས་རོགས་མཛོད། །
དེ་རིང་ཉི་མའི་ཕན་ཆོད་ནས། །
ཤར་གླིང་དཀར་སྟོད་ཀྱི་ས་ཆ་ལ། །
མདའ་རྒྱ་ཁབ་ཙམ་ཞིག་འཕེན་ལེ་མིན། །
མཚོན་རྩྭ་ཁབ་ཙམ་ཡང་གཏད་ལེ་མིན། །
མགོ་སྤྱི་གཙུག་པད་མའི་གདན་སྟེང་ནས། །
དད་རྩེ་གཅིག་གླིང་ལ་སྐྱབས་ཞུ་བྱེད། །
དཀར་ཕྱོགས་ལྷ་ལ་གསོལ་བ་འདེབས། །
གླིང་ཅི་གསུང་བཀའ་སྒྲུབ་ཟི་མས་ཞུ། །



རྒྱལ་ཁག་བཞི་ནས་ནོར་གཏེར་ཕབ།།
131
བྱིན་རླབས་མ་ཆུང་ཐུགས་རྗེས་གཟིགས། །
བློན་རྒན་ང་ཡི་འདུན་མ་འདི། །
ཞུས་ནས་དོན་དུ་སྒྲུབ་པར་ཤོག །
ཅེས་གླུ་དེ་ལྟར་ཕུལ་བ་དང་། གུང་ཨ་ལོང་ཅན་གྱི་གདན་སྟེང་ནས་ཕ་
སྤྱི་དཔོན་རོང་ཚ་ཁྲ་རྒན་གྱིས་ཧོར་འདུག་ཙམ་ཞིག་མཛད་ནས། ཡཱ་དེ་རིང་
རྟེན་འབྲེལ་ཤིན་ཏུ་བཟང་། གླིང་དང་ཟི་མའི་བར་མི་ཤ་བགོ་རྒྱུ་མཚམས་
བཞག སྡེ་གཉིས་ཐོད་པ་གཏུག་པ་ལས་གཏམ་དང་འདུན་མ་བྱས་ན་དགའ་
གསུངས་ནས་དལ་བ་རིང་འཇམ་ལ་དྲངས་ནས་གླུ་ཐུང་ཐུང་ཞིག་བཞེས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ལྷ་ཆོས་སྐུ་ལོངས་སྐུ་སྤྲུལ་སྐུ་གསུམ། །
མ་གཡེངས་ཨ་ཕོའི་གླུ་སྣ་དྲོངས། །
ས་འདི་ས་ངོ་མ་ཤེས་ན། །
སེར་ཆེན་མེ་ཏོག་འཁྲུངས་ས་རེད།. །
མེ་ཏོག་ཁ་བ་བབས་ས་རེད། །
མེ་ཏོག་ཐང་ཆེན་དེ་ནས་བྱུང་། ། །
འདུན་མའི་གླུ་དབྱངས་ལེན་ས་རེད། །
ང་འདྲ་ང་ངོ་མ་ཤེས་ན། །
གླིང་དཀར་ནོར་བུའི་གཡང་ར་ནས། །
རྨ་རྫ་བྱེ་མའི་ནང་རྒྱུད་ནས། །
སྤྱི་དཔོན་རོང་ཚ་ཁྲ་རྒན་ཟེར། །



132
རྟ་རྒྱུག་ཁྲི་གསོལ།
གླུ་འདི་གླུ་ངོ་མ་ཤེས་ན། །
མི་རྒན་དལ་བ་རིང་མིན་ཟེར། །།
ས་ག་མ་ཡུལ་ལ་མི་ལེན་དེ། །
དེ་རིང་ཁྱེད་ལ་ལན་གཅིག་ལེན། །
གླིང་དཀར་ཡུལ་དང་ཟི་མ་གཉིས། །
དོན་མེད་མི་ཤ་མི་བགོ་དེ། །
འདི་ལོ་ཅུང་ཙམ་འཁྲུག་ལེ་རེད། །
གྱོད་ཀྱི་རྩ་བ་བཤད་པས་ན། །
ཟི་རྒྱལ་ཁྲོ་ཐུང་གཉིས་ལ་ཐུག །
ཟི་རྒྱལ་དཔའ་གཏམ་ཧུར་དང་གཅིག །
ཁྲོ་ཐུང་བློ་རྩ་ཞུམ་དང་གཉིས། །
མཐའ་མ་ལྐོག་ཏུ་ཁ་མཐུན་བྱས། །
ཟི་མའི་རྟ་དང་གླིང་གི་རྟ། །
ངན་པའི་སྔགས་ཀྱིས་ཟི་མར་བརྫངས། །
རྩ་བ་དེ་ལ་ཐུག་པའི་དུས། །
གླིང་རྒོད་རྟ་ཤོར་ར་མདར་འོངས། །
དེ་རིང་གཏམ་གྱི་རྡོག་ཁ་ལ། །
བློན་ཆེན་ཤེས་རབ་ཀུན་བཟང་ཁྱེད། །
དེ་རིང་གླིང་གི་སྒར་དུ་ལྷགས། །
གླིང་དཀར་སྟོད་དང་ཟི་མ་གཉིས། །
གཏམ་དང་འདུན་མར་འོང་ལེ་ཟེར། །
ཟི་མ་ཡུལ་དང་ཟི་ལིང་ནས། །
ཞུ་རྟེན་རྟ་གཡང་འབུལ་ལེ་ཟེར། །



རྒྱལ་ཁག་བཞི་ནས་ནོར་གཏེར་ཕབ།
133
ཕུལ་བྱུང་རྟ་གཡང་བཅུ་གསུམ་ནས། །
རྟ་ཕུད་ཇོ་རུར་འབུལ་ལེ་ཟེར། །
མི་ཉག་གསེར་གཏེར་ཕུག་པ་ནས། །
གསེར་གྱི་གསེར་མདུང་གསེར་ཞགས་གསུམ། །
སྡེ་གཉིས་འདུན་མའི་ཞུ་རྟེན་ལ། །
གླིང་དཀར་སྟོད་ལ་འབུལ་ལེ་ཟེར། །
དྲག་པོའི་འཁྲུག་ཟིང་མི་དགོས་ལེ། །
ཞི་བའི་གཏམ་དང་འདུན་མ་ཟེར། །
ཕོ་ཁྱེད་ཀྱི་གཏམ་དེ་བདེན་རབས་ཡོད། །
འཇིག་རྟེན་ཀུན་ཏུ་འདུན་མ་ཡོད། །
འདུན་མ་གནམ་ས་གཉིས་ལ་གདའ། །
ས་རློན་སྨུག་པ་གནམ་ལ་འཚུབ། །
ལྷོ་སྤྲིན་སྨུག་པས་སྦྲང་ཆར་ཁྲིད། །
དོག་མོའི་ས་ལ་འབྲས་དྲུག་སྨིན། །
བོད་དབུ་ནག་འཚོ་བའི་འདུན་མ་རེད། །
རྒྱ་བོད་གཉིས་ལ་འདུན་མ་ཡོད། །
རྒྱ་ཁྲིམས་བཙན་པོ་བོད་ཀྱིས་འཛིན། །
བོད་ཆོས་དཀར་པོ་རྒྱ་ཡིས་འཛིན། །
རྒྱ་བོད་ཉི་ཟླ་ཟུང་འབྲེལ་ཟེར། །
ལྷོ་འཛམ་བུ་གླིང་གི་དཔེ་རྒྱུན་རེད། །
ཟི་མ་ཡུལ་དང་གླིང་དཀར་གཉིས། །
བློ་གཅིག་འདུན་མ་བྱེད་ཟེར་ན། །
སང་གི་ཉི་མ་རྩེ་ཤར་ཐོག ། .



134
རྟ་རྒྱུག་ཁྲི་གསོལ།
ཟི་མ་རྟ་བདག་རྒྱལ་པོ་གཅིག །
ཟི་ལིང་གཡུ་འབྲུག་རྒྱལ་པོ་གཉིས། །
མི་ཉག་ཆོས་ཀྱི་དབང་ཕྱུག་གསུམ། །
ཇོ་རུ་མཇལ་བར་ཡོང་དགོས་ཡོད། །
གཏམ་དང་འདུན་མ་དེ་དུས་བྱེད། །
གོ་ན་བློན་ཆེན་ཐུགས་ལ་ཞོག །
མ་གོ་གླུ་ལ་སྐྱོར་རྒྱུ་མེད། །
ཅེས་ཟེར་བའི་གླུ་དེ་ལྟར་ཕུལ་བ་དང་བློན་ཆེན་ཤེས་རབ་ཀུན་བཟང་གིས་
ཕ་སྤྱི་དཔོན་གྱིས་གསུངས་པའི་བཀའ་བཞིན་ཞུ་ཟེར་ནས་བློན་འཁོར་དང་་་
བཅས་ཕྱིར་བྱོན་ནས། ཟི་མའི་ལྷ་རྫོང་གོང་མར་འབྱོར་བའི་སྐབས་དེར་ཟི་མ་
རྟ་བདག་རྒྱལ་པོ་དང་། ཟི་ལིང་གཡུ་འབྲུག་རྒྱལ་པོ། མི་ཉག་ཆོས་ཀྱི་དབང་
ཕྱུག་རྒྱལ་བློན་དང་བཅས་པ་ཕྱིར་ཐོན་ནས་བསུ་མ་གང་བཟང་བཅས་ཚོམས་
ཆེན་དུ་གདན་དྲངས། རང་རང་གི་གདན་ཐོག་ཏུ་འཁོད་པ་དང་ཟི་མ་རྟ་
བདག་རྒྱལ་པོས་ཞལ་རས་འཛུམ་འཁྱིལ་ལེར་ཁ་ཐུག་བློན་ཤེས་རབ་ལ་གཟིགས་
ནས་གཏམ་དང་འདུན་མ་ཇི་ལྟར་བྱུང་ཞེས་བཀའ་བསྩལ། བློན་ཆེན་ཤེས་
རབ་ཀུན་བཟང་གིས་རྒྱལ་པོ་གསུམ་གྱི་མདུན་དུ་དར་དཀར་ཡུག་རེ་རེ་ཕུལ་ནས་
གླུ་ཐུང་ཐུང་འདི་བླངས་སོ། ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ཤར་མི་ཉག་གཡུ་རི་རྩེ་བརྒྱད་ནས། །
བོན་གཡུང་དྲུང་བསྟན་པའི་སྲུང་མ་མཁྱེན། །



135
རྒྱལ་ཁག་བཞི་ནས་ནོར་གཏེར་ཕབ།
སྟོབས་རྒྱལ་པོའི་དབུ་འཕང་མཐོ་བར་ཤོག །
ང་བློན་པོའི་བསམ་དོན་འགྲུབ་པར་ཤོག །
ས་འདི་ས་ངོ་མ་ཤེས་ན། །
ཟི་མའི་ལྷ་རྫོང་གོང་མ་རེད། །
རྒྱལ་བློན་འདུ་གྲོས་བྱེད་ས་རེད། །
ང་འདྲ་ང་ངོ་མ་ཤེས་ན། །
ཇུས་འདོན་ཤེས་རབ་ཀུན་བཟང་ཟེར། །
ཤེས་རབ་བཀྲ་ལ་ཀུན་ཏུ་བཟང༌། །
ཤེས་རབ་ཀུན་བཟང་དེ་ནས་བྱུང༌། །
གླུ་འདི་གླུ་ངོ་མ་ཤེས་ན། །
རྒད་པོའི་རྩ་རླུང་དྲུག་འགྱུར་ཟེར། །
མཐོ་བ་རི་རབ་རྩེ་ནས་གསོན། །
དམའ་བ་ཆུ་ཤིང་འགྲམ་ནས་ཉོན། །
མཐོ་རྒྱལ་པོ་བཙུན་མོ་རིན་པོ་ཆེ། །
ནང་བློན་ཕྱི་བློན་འགོ་འཛིན་རྣམས། །
གསོན་དང་ཞུ་རྒྱུ་ཨེ་འདྲ་གདའ།།
རྒྱལ་པོའི་བཀའ་བཞིན་བློན་རྒན་ངས། །
མ་བསྡད་གླིང་པའི་སྒར་དུ་སོང་། །
རྨ་སྨད་ཇོ་རུ་རྒྱལ་བློན་ལ། །
ཞུ་རྟེན་གསེར་དང་མཇལ་དར་ཕུལ། །
ཟི་མ་ཡུལ་དང་གླིང་དཀར་གཉིས། །
དོན་མེད་མི་ཤ་བགོ་བ་ལས། །
གཏམ་དང་འདུན་མ་ཡོང་བ་ཞུས། །



136
རྟ་རྒྱུག་ཁྲི་གསོལ།
ཟི་མ་ཡུལ་དང་ཟི་ལིང་ཡུལ། །
རྟ་གཡང་འདྲ་ལེ་བཅུ་གསུམ་ནས། །
རྟ་ཕུད་ཇོ་རུར་འབུལ་རྒྱུ་ཞུས། །
མི་ཉག་གསེར་གཏེར་ཕུག་པ་ནས། །
གསེར་གྱི་གྲི་མདུང་ཞགས་དང་གསུམ། །
གླིང་པའི་ཕྱག་ཏུ་འབུལ་རྒྱུ་ཞུས། །
ཟི་མ་སྟོབས་ཀྱི་རྒྱལ་པོ་གཅིག །
ཟི་ལིང་གཡུ་འབྲུག་རྒྱལ་པོ་གཉིས། །
མི་ཉག་ཆོས་ཀྱི་དབང་ཕྱུག་གསུམ། །
གླིང་དཀར་ལྷ་སྡེའི་སྐྱབས་འོག་ཏུ། །
ཡོང་བ་སྐྱབས་འཇུག་མཛད་རོགས་ཞུས། །
གླིང་ཅི་གསུང་བཀའ་སྒྲུབ་ཞུ་ལེ་ཞུས། །
གླིང་གི་ཕྱོགས་ནས་སྤྱི་དཔོན་གྱིས། །
གླིང་དཀར་སྟོད་དང་ཟི་མ་གཉིས། །
འདུན་མ་བྱུང་ན་ཡག་གདའ་གསུངས། །
གནམ་ས་གཉིས་ལ་འདུན་མ་ཡོད། །
རྒྱ་བོད་གཉིས་ལ་འདུན་མ་ཡོད། ། །
འདུན་མ་འཛམ་གླིང་འགྲོ་ལུགས་གསུངས། །
ཟི་མའི་གཏམ་དང་འདུན་མ་དེ། །
ཁ་ཞེ་དབྱེར་མེད་ཡིན་པས་ན། །
སང་གི་ཉི་མ་སྔ་ཤར་ཐོག །
ཟི་མ་སྟོབས་ཀྱི་རྒྱལ་པོ་གཅིག །
ཟི་ལིང་གཡུ་འབྲུག་རྒྱལ་པོ་གཉིས། །



རྒྱལ་ཁག་བཞི་ནས་ནོར་གཏེར་ཕབ། །
137
མི་ཉག་ཆོས་ཀྱི་རྒྱལ་པོ་གསུམ། །
རང་རང་ཆ་ཆས་སྐུ་ལ་གསོལ། །
གླིང་པའི་སྒར་དུ་བྱོན་དགོས་གསུངས། །
ང་རང་བློན་པོའི་བསམ་ཚུལ་ལ། །
སྤྱི་དཔོན་བཀའ་བཞིན་སང་གི་ཉིན། །
རྒྱལ་པོ་རྣམ་གསུམ་བྱོན་ན་བསམ། །
ཇོ་རུ་རྒྱལ་དང་རྒྱ་ཚ་དཔོན། །
ཕ་ཁུ་ཆེ་འབྲིང་ཆུང་གསུམ་ལ། །
ཟོལ་མེད་མཇལ་ཞུར་ཕེབས་ན་བསམ། །
གཞི་མཐུན་དོན་ཆེན་སྒྲུབ་པ་ལ། །
གཟབ་ནན་ངང་རིང་གཉིས་དེ་དགོས། །
ཧར་ཧུར་རྩུབ་སྤྱོད་འགྲོ་སྲོལ་མེད། །
རྒྱལ་བློན་ཐུགས་ལ་དེ་ལྟར་བཞེས། །
ཞེས་གླུ་དེ་ལྟར་ཕུལ་བ་དང་། རྒྱལ་བློན་ཐམས་ཅད་ཐུགས་ལ་འཐད་
ནས་དེ་ནུབ་ཤ་ཆང་ལོངས་སུ་སྤྱད་ནས་བཞུགས་པ་དང་ཕྱི་ཉིན་ཞོགས་པ་ཟི་མ་
སྟོབས་ཀྱི་རྒྱལ་པོ་དང་། ཟི་ལིང་གཡུ་འབྲུག་རྒྱལ་པོ། མི་ཉག་ཆོས་ཀྱི་རྒྱལ་པོ་
གསུམ་གྱིས་རང་རང་གི་ལུས་ལ་དར་གོས་དང་ཁྲབ་རྨོག་འཁོར་གསུམ་གསོལ།
རང་རང་གི་རྟ་ལ་སྒ་སྲབ་བསྟད། དཔོན་བློན་ཉི་ཤུ་རྩ་ལྔས་བསྐོར་ནས་གླིང་
སྒར་དུ་ཕྱག་ཕེབས་པ་དང་། ལྷ་སྲས་ཇོ་རུ་དང་། རྒྱ་ཚ་ཞལ་ལུ་དཀར་པོ།
སྤྱི་དཔོན་རོང་ཚ་ཁྲ་རྒན་བཅས་ལ་རྟ་ཕོ་རྒོད་བཅུ་དང་རྒོད་མ་བཅུ། སྨུག་
དྲེལ་བཅུ་བཅུ་ཚན་གསུམ་ཐོག སྟག་རི་མོ་ཅན་ལ་དགུ་ཚན། ཝ་གྲ་ལོ་ཅན་
ལ་ལྔ་ཚན་བཅས་ཕུལ་ནས་ཟི་ལིང་གཡུ་འབྲུག་རྒྱལ་པོས་གླིང་རྒྱལ་བློན་རྣམས་ལ་
གླུ་འདི་འདྲ་ཞིག་ཕུལ་ལོ། །



138
རྟ་རྒྱུག་ཁྲི་གསོལ།
གླུ་ཨ་ལ་ཐ་ལ་ཐ་ལ་རེད། ། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ཤར་རྒྱ་ནག་རི་བོ་རྩེ་ལྔ་ནས། །
ཐུགས་རྗེ་འཕགས་པ་འཇམ་དཔལ་དབྱངས། །
དེ་རིང་རྒད་པོའི་ཁ་འཛིན་མཛོད། །
རྣམ་དག་ཆོས་སྐུའི་ཕོ་བྲང་ནས། །
ཆོས་སྐུ་ཀུན་བཟང་ཡབ་ཡུམ་མཁྱེན། །
དེ་རིང་ཨ་ཕོའི་ཇུས་ལ་གཟིགས། །
ས་འདི་ས་ངོ་མ་ཤེས་ན། །
ཟི་མ་ཡུལ་གྱི་རྒྱལ་ས་ནས། །
སྤང་ཆེན་མེ་ཏོག་འཁྲུངས་ས་ཟེར། །
ང་འདྲ་ང་ངོ་མ་ཤེས་ན། །
ཟི་ལིང་གཡུ་འབྲུག་རྒྱལ་པོ་ཟེར། །
གླུ་འདི་གླུ་ངོ་མ་ཤེས་ན། །
གཡུ་འབྲུག་ནམ་མཁའི་ཐོག་གླུ་རེད། །
ས་ཁྲི་ཁམ་པའི་ཡང་སྟེང་ནས། །
འགོག་བཟའ་ལྷ་མོའི་ཇོ་རུ་གསོན། །
རིན་ཆེན་ཁྲི་ཡི་ཡང་སྟེང་ནས། །
ཁྲི་དཔོན་ཞལ་ལུ་དཀར་པོ་གསོན། །
དཀྱིལ་གྲལ་གྲལ་གྱི་གྲལ་འགོ་ནས། །
སྤྱི་དཔོན་རོང་ཚ་ཁྲ་རྒན་གསོན། །
གཡས་གྲལ་གྲལ་གྱི་གྲལ་འགོ་ནས། །



139
རྒྱལ་ཁག་བཞི་ནས་ནོར་གཏེར་ཕབ། །
ཁྲིམས་དཔོན་འདན་མ་བྱང་ཁྲ་གསོན། །
སྔར་ཞལ་རས་མ་མཇལ་ཡིད་ནས་འགྱོད། །
དེང་ཞལ་མཇལ་ཐོབ་ལེ་སྐུ་དྲིན་ཆེ། །
དེ་རིང་ཟི་མ་རྒྱལ་པོ་གཅིག །
མི་ཉག་ཆོས་ཀྱི་རྒྱལ་པོ་གཉིས། །
ཟི་ལིང་གཡུ་འབྲུག་ང་དང་གསུམ། །
སྐྱབས་གནས་གླིང་དཀར་སྟོད་ལ་ཞུ། །
ཞུ་བ་རྒྱལ་པོའི་བུ་ལ་ཡོད། །
ཞུ་རྟེན་མེད་ན་ཁྲིམས་དང་འགལ། །
ཟི་ལིང་རྟ་ར་གཡས་ཕྱོགས་ལ། །
རྟ་ཕོ་རྒོད་དགུ་བརྒྱ་དགུ་བཅུ་ཡོད། །
ཟི་ལིང་རྟ་ར་གཡོན་ཕྱོགས་ལ། །
རྟ་རྒོད་མ་བྱེ་བ་ཆིག་བརྒྱ་ཡོད། །
དེ་རྣམས་གླིང་པའི་ཕྱག་ཏུ་འབུལ། །
ཟི་ལིང་བརྒྱ་གྲོང་གཡས་ཕྱོགས་ལ། །
སྨན་རབ་མཛེས་མ་བརྒྱ་སྟོང་ཡོད། །
ཟི་ལིང་བརྒྱ་གྲོང་གཡོན་ཕྱོགས་ལ། །
སྨན་འབྲིང་གཡེར་མཚར་བརྒྱ་སྟོང་ཡོད། །
གླིང་ལྷ་སྲས་རྣམས་ཀྱི་ཇ་མར་འབུལ། །
ཟི་ལིང་མགར་ཚང་གཡས་ཕྱོགས་ལ། །
འཕྲུལ་གྱི་མདའ་གཏེར་མང་པོ་ཡོད། །
མདའ་ནམ་འདྲེན་ཁ་ལོ་གང་སྒྱུར་ཡིན། །
ཟི་ལིང་མགར་ཚང་གཡོན་ཕྱོགས་ལ།



140
རྟ་རྒྱུག་ཁྲི་གསོལ།
ཁྲབ་དང་རྨོག་གི་གཏེར་ཁ་ཡོད། །
དེའང་གླིང་པའི་ཕྱག་ཏུ་འབུལ། །
མི་ཉག་གསེར་གཏེར་ཕུག་པ་ལ། །
གསེར་གྱི་གསེར་མདུང་གསེར་ཞགས་གསུམ། །
གསེར་སིལ་གསེར་དྲིལ་གསེར་རྡོར་གསུམ། །
གསེར་གྱི་རྔ་ཆེན་བརྒྱ་ཙམ་ཡོད། །
གླིང་པའི་ཕྱག་ཏུ་བཞེས་རོགས་ཞུ། །
མཐིང་ཡུལ་མཐིང་རྫོང་ཕབ་པའི་དུས། །
མཐིང་རྒྱལ་སྟག་རྒོད་རྔམ་བཙན་དེ། །
དཔོན་ཇོ་རུའི་བློན་གྲལ་འཇོག་རོགས་མཛོད། །
དེ་རིང་ཉི་མའི་གདོང་གང་ལ། །
ང་རང་རྒྱལ་ཁག་མི་གསུམ་ནས། །
སྒྱེ་སྒྱེ་སྒྱེ་ལ་ཕྱག་གསུམ་འབུལ། །
ཚེ་སྔོན་སྡིག་སྒྲིབ་དག་པར་ཤོག །
སྒུར་སྒུར་སྒུར་ལ་ཕྱག་གསུམ་འབུལ། །
ཕྱི་མའི་ལམ་སྣེ་འདྲེན་པར་ཤོག །
སྐྱེར་མ་སྒུར་ལ་ཕྱག་གསུམ་འབུལ། །
ཚེ་འདིའི་བགེགས་བར་ཞི་བར་ཤོག །
རྒྱལ་བློན་ཐུགས་ལ་དེ་ལྟར་བཞེས། །
ཟེར་བའི་གླུ་མཇུག་རྫོགས་པ་དང་། ཟི་མ་སྟོབས་ཀྱི་རྒྱལ་པོས་རང་གྲལ་
ལས་ཡར་ལངས། ཆེས་གུས་པའི་ཚུལ་དང་བཅས་རྒྱ་ཚ་ཞལ་དཀར་གྱི་གམ་དུ་
བཅར་ནས་ ཟི་མ་ཡུལ་དང་ཟི་ལིང་ཡུལ། མི་ཉག་ཕྱོགས་དང་རྟའུ་ཕྱོགས།
གླིང་ལྷ་འབངས་སུ་ཚུད་པར་སྔར་མི་སྲིད་པའི་དགའ་སྐྱིད་འཛོམས་ནས་བྱུང༌།



རྒྱལ་ཁག་བཞི་ནས་ནོར་གཏེར་ཕབ། 141
སྔོན་གླིང་ལ་འགྲན་པ་མཐོལ་ལོ་བཤགས། དུས་དེ་རིང་ཉི་མའི་གདོང་གང་
ནས། བློ་སེམས་དར་དཀར་གླིང་ལ་གཏད། གླིང་ཅི་གསུང་བཀའ་སྒྲུབ་ངེད་
ཚོས་ཞུ། གླིང་རྒྱལ་བློན་ཨེ་ན་མ་བཞུགས་མཁར་ནང་ཕེབས། ཟི་མའི་ལྷ་
རྫོང་གོང་མ་ལ་ཞག་བདུན་གསུམ་ཉི་ཤུ་རྩ་གཅིག་རིང་སྟོན་མོ་ལྷ་དང་མཉམ་ལེ་
བྱེད། ལོངས་སྤྱོད་ཀླུ་དང་མཉམ་ལེ་བྱེད། སྒར་བསྡུས་ནས་སྟོན་མོར་ཕེབས་
རོགས་མཛོད་ཅེས་ཞུས།
གླིང་དཀར་རྒྱལ་བློན་ཐམས་ཅད་སྤྲོ་བ་རབ་ཏུ་བཏེགས། ཐུགས་ཤིན་
ཏུ་མགུ་བའི་མགོ་བོ་གཡུགས། སྤྱན་མིག་ལ་ཁའི་སྐར་ཆེན་ཤར་བ་ལྟ་བུ་ཕན་
ཚུན་གཟིགས་པའི་སྐབས། སྟག་རོང་དཔོན་པོ་ ཁྲོ་ཐུང་གིས་དགའ་བའི་་་་
འཛུམ་མདངས་དབང་མེད་དུ་འཕྱུར་བཞིན་པར། ཡ་ཟི་ཡུལ་དང་གླིང་་་་
དཀར་གཉིས་དྲག་པོའི་གཡུལ་འཁྲུག་མི་དགོས་ལེ། ཞི་བའི་འདུན་མ་བྱུང་ལེ།
འདི་བཤད་མི་དགོས་ཀུན་ལ་བཟང་ལེ་རེད། ཡང་སྒོས་ཟི་མའི་རྒྱལ་ས་ནས་
ཞག་བདུན་གསུམ་ཉི་ཤུ་རྩ་གཅིག་རིང་གསོལ་སྟོན་གཟབ་རྒྱས་ཡོད་ཟེར་བ་ཨ་རེ་
མཚར་ལ་ཨ་རེ་དགའ་ཟེར་བ་དང༌། ཟི་མ་རྒྱལ་བློན་རྣམས་ཀྱིས་ལྷ་བསང་
དཀར་པོས་སྣེ་དྲངས། དར་འཕྱར། དུང་འབུད། རྔ་སིལ་རོལ་དབྱངས་
དཀྲོལ། དྲི་ཞིམ་སྤོས་ཀྱིས་མདུན་བསུས་ནས་གླིང་དཀར་རྒྱལ་བློན་ཐམས་
ཅད་ཁྲ་ཤིག་ཤིག འོད་སྤུངས་སྤུངས་ཁ་ཐུག་ཟི་མའི་ལྷ་རྫོང་གོང་མར་གདན་
དྲངས་ནས། ཇོ་རུ་དང་། རྒྱ་ཚ་ཞལ་ལུ་དཀར་པོ། སྤྱི་དཔོན་རོང་ཚ་ཁྲ་
རྒན། ཁྲིམས་དཔོན་འདན་མ་བྱང་ཁྲ་བཅས་ཁྲིར་འཁོད། ཕུ་ནུ་དཔོན་རྒྱུད་
གཞན་རྣམས་གོ་རིམ་བཞིན་གྲལ་ལ་བཞུགས་པ་དང་། རྣ་བར་སྙན་པའི་རོལ་
མོ་སྣ་ཚོགས་ཀྱིས་མདུན་བསུས་ནས། ལྟ་ན་སྡུག་ལ་ཡིད་དབང་འཕྲོག་པའི་
གཡང་སྨན་རྒྱལ་མོས་གཙོ་བོར་བྱས་པའི་ཟི་མའི་མོ་སྨན་རྣམས་མཛེས་མའི་ཆོས་
ཡོན་མཚར། འཇོ་སྒེག་ཀུན་ཏུ་གཡེར། ལང་ཚོའི་འཛུམ་བག་འཕྱུར་བཞིན་



142
རྟ་རྒྱུག་ཁྲི་གསོལ།
ལྷ་སྲས་ཇོ་རུ་རྒྱལ་བློན་རྣམས་ལ་ཇ་ཆང་འོ་ཕུད་རིམ་བཞིན་བཏེགས། རྒྱལ་
བློན་རྣམས་བཟའ་བཏུང་ལོངས་སུ་སྤྱོད། ཕུན་སུམ་ཚོགས་པའི་སྟོན་མོར་
རོལ་ནས་བཞུགས་པའི་སྐབས་དེར་ཟི་མ་རྟ་གཡང་རྒྱལ་པོས་དར་ཚོན་སྣ་ལྔས་སྣེ་
དྲངས་ནས་གླིང་རྒྱལ་བློན་རྣམས་ལ་གླུ་འདི་སྐད་ཅིག་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
ཤར་མི་ཉག་གཡུ་རི་རྩེ་བརྒྱད་ནས། །
བོན་གཡུང་དྲུང་བསྟན་པའི་སྲུང་མ་མཁྱེན། །
ཤར་ཟི་མའི་ལྷ་ལུང་བཅོ་བརྒྱད་ནས། །
སྟོབས་མི་འགྱུར་བཙན་རྒོད་དྲག་རྩལ་མཁྱེན། །
ས་འདི་ས་ངོ་མ་ཤེས་ན། །
ཟི་མའི་ལྷ་རྫོང་གོང་མ་ཟེར། །
ང་འདྲ་ང་ངོ་མ་ཤེས་ན། །
འཛམ་བུ་གླིང་གི་ས་ཆ་ནས། །
ཟི་མ་རྟ་བདག་རྒྱལ་པོ་ཟེར། །
དེ་རིང་བཀྲ་ཤིས་དགེ་བའི་ཉིན། །
ཇོ་རུ་ལྷ་ཡི་སྲས་དང་གཅིག །
རྒྱ་ཚ་དུང་གི་ཟླ་བ་གཉིས། །
སྤྱི་དཔོན་སྲིད་པའི་ཉི་མ་གསུམ། །
འདན་མ་གནམ་ལྕགས་ཐོག་རྒོད་བཞི། །
སེང་སྟག་མི་ཡི་སྤྱང་ཀི་ལྔ། །



143
རྒྱལ་ཁག་བཞི་ནས་ནོར་གཏེར་ཕབ།
སྒ་སྡེ་གླང་ཆེན་སྨྱོན་པ་དྲུག །
ཞལ་དངོས་སུ་མཇལ་བ་སྐུ་དྲིན་ཆེ། །
མཇལ་ནས་མཇལ་ཡུན་རིང་བར་ཤོག །
དེ་ནས་ཇོ་རུ་རིན་པོ་ཆེ། །
རྟ་གཡང་མི་གཅིག་བཅུ་གསུམ་ནས། །
ཨ་སེར་ལྷ་རྟ་དགུ་འགྲོས་གཅིག །
སྨུག་པོ་ལྷ་རྟ་སྦུག་དགུ་གཉིས། །
རག་དཀར་ལྷ་རྟ་ཐིག་ལེ་གསུམ། །
ཁྱད་འཕགས་གཡང་གི་རྟ་ལྷ་གསུམ། །
ཇོ་རུ་ལྷ་ཡི་བླ་མར་འབུལ། །
འདི་ཕྱི་གཉིས་ཀྱི་མགོ་འདྲེན་མཛོད། །
སྤྱིར་མིན་རྟ་གཡང་བརྒྱ་རེ་ནས། །
བརྒྱ་ཕྱེད་གླིང་དཀར་སྤྱི་ལ་འབུལ། །
མ་འོངས་འཛམ་གླིང་ས་ཆ་ལ། །
རྟ་གཡང་འཕེལ་བའི་བཀྲ་ཤིས་ཡོད། །
ཁྱད་པར་ཟི་མའི་དཀོར་མཛོད་ནང་། །
བཀྲ་ཤིས་དར་ཚོན་བཅོ་བརྒྱད་ཡོད། །
གསེར་གྱི་ཐིག་ལེ་བཅོ་བརྒྱད་ཡོད། །
གཡུ་ཡི་གཡུང་དྲུང་བཅོ་བརྒྱད་ཡོད། །
གཟི་ཡི་པ་ཊ་བཅོ་བརྒྱད་ཡོད། །
དུང་གི་ཟླ་བ་རང་ཤར་ཡོད། །
གཡུ་ཡི་གཡུ་འབྲུག་སྔོན་མོ་ཡོད། །
སྤོས་ཤེལ་འོད་མདངས་རང་གསལ་ཡོད། །



144
རྟ་རྒྱུག་ཁྲི་གསོལ། །
ངང་སེར་གསེར་གྱི་སྒོ་ང་ཡོད། །
རིན་ཆེན་ནོར་གྱི་ཟོ་སྣོད་ལ། །
གསེར་ཟོ་དངུལ་ཟོ་དུང་ཟོ་གསུམ། །
བྱུར་ཟོ་གཟི་ཟོ་ལྕགས་ཟོ་གསུམ། །
གསེར་གྱི་ཇ་སྲུབ་འདོམ་གང་ཡོད། །
གཡུ་ཡི་ཇ་སྲུབ་འདོམ་གང་ཡོད། །
སྐྱོགས་དཀར་བྱ་དཀར་སྤུངས་འདྲ་ཡོད། །
སྐྱོགས་དམར་བྱ་དམར་སྤུངས་འདྲ་ཡོད། །
སྐྱོགས་ནག་བྱ་ནག་སྤུངས་འདྲ་ཡོད། །
སྐྱོགས་སེར་བྱ་སེར་སྤུངས་འདྲ་ཡོད། །
ལྕགས་ཁེབས་ཉི་ཟླ་ཁ་སྤྲོད་ཡོད། ་།
ཇ་ཐབ་ནོར་བུ་སྤུན་གསུམ་ཡོད། །
སངས་རྒྱས་ཐུགས་ཀྱི་ནང་རྟེན་ལ། ། །
འཇམ་དཔལ་རལ་གྱི་ཆ་གཅིག་ཡོད། །
ཕྱག་ན་རྡོ་རྗེའི་རུས་རྒྱུན་ཡོད། །
སྤྱན་རས་གཟིགས་ཀྱི་ཤེལ་ཕྲེང་ཡོད། །
གསེར་གྱི་ཛམ་བྷ་ལྷ་དགུ་ཡོད། ། །
དུང་གི་ཛམ་བྷ་ལྷ་དགུ་ཡོད། །
གསེར་གྱི་བྱང་ཆུབ་མཆོད་རྟེན་ཡོད། །
དངུལ་གྱི་རྣམ་རྒྱལ་མཆོད་རྟེན་ཡོད། །
སངས་རྒྱས་གསུང་གི་ནང་རྟེན་ལ། །
བཀའ་འགྱུར་གསེར་བྲིས་ཆ་ཚང་ཡོད། །
བསྟན་འགྱུར་དངུལ་བྲིས་ཆ་ཚང་ཡོད། །



རྒྱལ་ཁག་བཞི་ནས་ནོར་གཏེར་ཕབ། །
145
སུག་བཞི་ནོར་གྱི་གཡང་རྫས་ལ། ། །
འབྲི་གཡང་ཐིག་ལེ་སྤུངས་ལེ་ཡོད། །
ལུག་གཡང་གངས་དཀར་སྤུངས་ལེ་ཡོད། །
ར་གཡང་ར་བཞི་འཛོམས་ལེ་ཡོད། །
དེ་རྣམས་གླིང་དཀར་སྤྱི་ལ་འབུལ། །
འདི་ལོ་ཟི་མ་རྒྱལ་ས་ལ། །
ཤར་གླིང་དཀར་ལྷ་དམག་མཁའ་ནས་བྱོན། །
མཐོ་ནམ་མཁའི་མཆིང་དུ་ལྷོ་སྤྲིན་འཚུབ། །
དམའ་དོག་མོའི་ས་ལ་སྦྲང་ཆར་བབས། །
ཞིང་ཆུ་མར་ལོ་ཡག་རྩ་བ་རྒྱས། །
འབྲུ་སྙེ་མ་ཨ་ཉོག་ལོ་བརྒྱད་ཙམ། །
ནས་འབྲུ་དཀར་ཁྱུང་གི་སྒོ་ང་ཙམ། ། །
ངེད་ཟི་མའི་ཡུལ་དུ་དར་ནས་གདའ། །
སྔར་སངས་རྒྱས་རབ་བདུན་བྱོན་པའི་དུས། །
དུས་ད་ལོའི་ལོ་བཞིན་ཡོང་མ་མྱོང༌། །
ཞིབ་དཔྱད་ན་ཇོ་རུའི་བཀའ་དྲིན་འདྲ། །
དེང་ཕྱིན་ཆད་ཟི་མའི་རྒྱལ་འབངས་ཀུན། །
ཕྱི་དགྲ་ལ་མགོ་འདོགས་གཡོ་ཁྲམ་གཅིག །
ནང་གཉེན་ལ་མགོ་གཡོག་བཙན་གནོན་གཉིས། །
དོན་ཏིལ་མེད་ཆགས་སྡང་རྩོད་པ་གསུམ། ། །
ལས་དེ་གསུམ་མི་བྱེད་དཀོན་མཆོག་དཔང་། །
ཚིག་ཞུ་ཡུལ་གླིང་དཀར་དགོངས་པ་མཐོ། །
ང་ཞུ་མཁན་ཟི་རྒྱལ་ལོ་གྲངས་མཐོ། །



146
རྟ་རྒྱུག་ཁྲི་གསོལ།
གླུ་གསན་ན་རྒྱལ་བློན་ཐུགས་ལ་ཆོངས། །
ངག་འཁྲུལ་བ་བྱུང་ན་མཐོལ་ལོ་བཤགས། །
ཞེས་ གླུ་མཇུག་རྫོགས་པ་དང་། རིན་ཆེན་བང་མཛོད་ཀྱི་ནང་ནས་་་་
གསེར་དངུལ་དང་མུ་ཏིག་ལ་སོགས་པ་བརྒྱ་འབུལ་དང་སྟོང་འབུལ་ཁྲི་འབུལ་
མང་པོ་བརྒྱབ་ནས་ རང་གྲལ་དུ་བཞུགས། རྟའུ་ ཤེས་རབ་གྲགས་པ་དང༌།
ཆུ་ལུང་ཆུ་ལྷ་གྲགས་པ། ཟླ་ལུང་ཟླ་བ་གྲགས་པ་བཅས་གྲགས་པ་ཐོབ་པའི་མི་
གསུམ་གྱིས་གླིང་རྒྱལ་བློན་རྣམས་ལ་མཛོད་དར་དཀར་པོ་ཡུག་རེ་ཕུལ། མི་
ཉག་ཆོས་ཀྱི་དབང་ཕྱུག་གིས་ད་ར་དཀར་པོ་ཡུག་རེ་ཕུལ་བ་དང་རང་ས་མི་ཉག་
ཡུལ་དུ་གསེར་གྱི་ཕུག་པ་བཅུ་གསུམ་དང་གསེར་ཁྲི་ཚོན་རྫོང་བཅས་ཡོད་ལུགས་
ཀྱི་གླུ་འདི་སྐད་ཅིག་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
སྐྱབས་ཆོས་དང་སངས་རྒྱས་དགེ་འདུན་གསུམ། །
གསོལ་བ་འདེབས་སོ་བྱིན་གྱིས་རློབས། །
འགྲོ་དྲུག་ཆོས་ལ་འགྱུར་བར་ཤོག །
ས་འདི་ས་ངོ་མ་ཤེས་ན། །
ཟི་མ་ཡུལ་གྱི་ས་ཆ་ནས། །
གཟིམ་ཆུང་ལྷ་རྫོང་གོང་མ་ཟེར། །
ང་འདྲ་ང་ངོ་མ་ཤེས་ན། །
མི་ཉག་ཆོས་ཀྱི་དབང་ཕྱུག་ཟེར། །
སྔ་མོ་སྨུག་པོ་འཇང་ལ་བསྡད། །
སྨུག་པོ་འཇང་གི་མི་ཉག་ཟེར། །



147
རྒྱལ་ཁག་བཞི་ནས་ནོར་གཏེར་ཕབ།
དེ་རྗེས་མི་ཉག་ཡུལ་ལ་བསྡད། །
མི་ཉག་ཟེར་བ་དེ་ནས་བྱུང་། །
དམ་པའི་ཆོས་ལ་ཡིད་ནས་གུས། །
བླ་མའི་དབང་སྐུར་བྱིན་རླབས་ཞུས།
འཕྱུགས་མེད་རང་སྡེ་རང་གིས་བསྐྱངས། །
ཆོས་དབང་ཕྱུག་ཟེར་བ་དེ་ནས་ཐོགས། །
སྐྱེས་བུ་ཇོ་རུ་ལྷ་ཡི་སྲས། །
ཡང་སྒོས་གླིང་གི་རྒྱལ་བློན་རྣམས། །
ཐུགས་མ་གཡེངས་སྙན་དབང་ཚུར་ལ་གསོན། །
ངེད་མི་ཉག་གསེར་རྫོང་མཚོ་མོའི་ནང་། ། །
གསེར་གྲི་གསེར་མདུང་གསེར་ཞགས་གསུམ། །
གཡུ་ཁྲི་དུང་ཁྲི་མཆོང་ཁྲི་གསུམ། །
ཤཱཀྱ་ཐུབ་པའི་འཁར་སིལ་གཅིག །
སློབ་དཔོན་པདྨའི་ཁ་མ་གཉིས། །
ཕྱག་ན་རྡོ་རྗེའི་རྡོ་རྗེ་གསུམ། །
རིན་ཆེན་གཏེར་ཟོག་གསུམ་གསུམ་དགུ། །
ཕོ་རང་གིས་ཉར་ན་ཕན་པ་ཆུང༌། །
རྗེ་ཁྱེད་ལ་ཕུལ་ན་སྤྱི་ཕན་རེད། ། །
དེ་རིང་ཆད་མེད་ཁྱེད་ལ་འབུལ། །
མི་ཉག་གསེར་རྫོང་ཁྲ་མོའི་ནང༌། །
གསེར་ཕྱེ་འབྲུ་བཞིན་གཡབ་རྒྱུ་ཡོད། །
སྔར་སོང་གསེར་ཕྱེ་ལན་གཅིག་གཡབ། །
གསེར་རྒྱབ་དགུ་ཁྲི་དགུ་སྟོང་བྱུང་། །



148
རྟ་རྒྱུག་ཁྲི་གསོལ།
དེ་སྐབས་ལྷོ་མོན་རྒྱལ་ས་ནས། །
ཤིང་ཁྲི་རྒྱལ་པོའི་ཨ་གྲགས་ཚོས། །
གསེར་གྱི་ཕུག་པ་བཅུ་གསུམ་བཅོམ། །
སྟོད་རྒྱ་གར་ཆོས་ཀྱི་རྒྱལ་པོ་ཡིས། །
གསེར་གྱི་ཕུག་པ་བཅུ་གསུམ་ཁུར། །
རྒྱུ་མི་ཆེན་ཁྲིམས་ཀྱི་རྒྱལ་པོ་ཡིས། །
གསེར་གྱི་ཕུག་པ་བཅུ་གསུམ་འཁུར། །
ད་རུང་མི་ཉག་ས་ཆ་ལ། །
གསེར་གྱི་ཕུག་པ་བཅུ་གསུམ་ཡོད། །
དཔོན་ཇོ་རུས་བཞེས་པའི་དུས་ལ་བབས། །
རོང་མཚལ་དམར་ཡུལ་གྱི་ས་ཆ་ལ། །
ཚོན་དཀར་དམར་ཁྲ་གསུམ་ཚང་ནས་ཡོད། །
གླིང་དཀར་སྟོད་ཀྱི་ས་ཆ་ལ། །
ཤར་གླིང་དཀར་སྐུ་མཁར་བཞེངས་ཉིན་མཁོ། །
དེ་ཡང་ཇོ་རུས་བཞེས་རོགས་མཛོད། །
རྟའུ་ཡུལ་དང་རྨི་ལི་ཡུལ། །
སྨི་ལི་དཔོན་པོ་དྲག་བཙན་གཅིག །
རྟའུ་ཤེས་རབ་གྲགས་པ་གཉིས། །
ང་མི་ཉག་ཆོས་ཀྱི་དབང་ཕྱུག་གསུམ། །
ཤར་གླིང་དཀར་ལྷ་སྡེའི་ཞབས་སུ་འདུས། །
དུས་དེ་རིང་བཀྲ་ཤིས་ཡར་འགྲོ་ལ། །
དཔོན་ཇོ་རུ་དབུ་འཕང་དགུང་དང་མཉམ། །
ལྷ་དཀར་ཕྱོགས་བསྟན་པ་ཡར་དར་རེད། །



རྒྱལ་ཁག་བཞི་ནས་ནོར་གཏེར་ཕབ།
149
ལྷ་པདྨའི་དམ་ཆོས་རྒྱུས་རྟགས་རེད། །
མགོ་ཐོད་བསྐོར་བའི་རྨོག་དཀར་གཅིག །
རང་ལུས་སྤྲས་པའི་ཁྲབ་དཀར་གཉིས། །
དེ་རིང་སྐྱེས་བུ་ཇོ་རུར་འབུལ། །
བློ་སེམས་དཀར་མོ་སྐྱེས་བུར་གཏད། །
ཅི་གསུང་བཀའ་སྒྲུབ་ངེད་ཚོས་ཞུ། །
ཞེས་གླུ་མཇུག་རྫོགས་པ་དང་། ཇོ་རུས་ལྕང་དཀར་བེར་ཀ་ཕྱག་ལ་་
བསྣམས་ནས། ཡཱ་དེ་རིང་གཟའ་སྐར་ཀུན་ལ་ལེགས། ཁྱེད་ཚོའི་བློ་དཀར་
གླིང་ལ་གཏད། ད་བཀྲ་ཤིས་པའི་ཉིན་མོ་འདིར། ང་དང་ཟི་མ་གཡང་སྨན་
རྒྱལ་མོ་གཉིས། ཨ་སེར་ལྷ་རྟ་དགུ་འགྲོས་གཅིག སྨུག་པོ་ལྷ་རྟ་སྦུག་དགུ་
གཉིས། རག་དཀར་ལྷ་རྟ་ཐིག་ལི་བཅས་ཁྱད་འཕགས་གཡང་གི་ལྷ་རྟ་ཆེ་་
གསུམ་ལེན་པར་འགྲོ་དགོས། ཕ་སྤྱི་དཔོན་རོང་ཚ་ཁྲ་རྒན་དང་ཟི་མ་རྟ་ཤར་
རྒྱལ་པོ་གཉིས་ཀྱིས་གཙོ་བོ་མཛད་ནས་འདི་ན་ཡོད་པའི་རྟ་ཁྲ་ཁྱུ་རྣམས་ཕྱོགས་
རྒྱལ་ཁག་བཞི་ལ་འདྲ་ཞིང་སྙོམ་པ་བགོ་བའི་གྲབས་གྱིས་གསུངས་པ་དང༌། ཇོ་
རུས་ལྕང་དཀར་བེར་ཀ་ཆིབས། ལྕང་སྨུག་བེར་ཀར་ཟི་མ་གཡང་སྨན་རྒྱལ་མོ་
འཁོར་གསུམ་ཆིབས་སུ་བཅུག་ནས་རྩལ་ཆེན་གྱིས་མདའ་འཕངས་པ་ལྟར་ཟི་
མའི་ལྷ་ལུང་བར་མར་བྱོན་པ་དང་། འུར་ཁྲ་རིང་གི་ནང་དུ་རྡོ་འཇོལ་མོའི་སྒོ་
ང་ཙམ་ཞིག་བཞག ཤུགས་ཀྱིས་ལན་གསུམ་བསྐོར་ནས་བྲག་རི་དཀར་པོར་
འབུད། བྲག་རི་ནས་བྲག་མེ་ལོང་ཙམ་ཞིག་རྦབ་སྒྲིལ་ཐེབས་བྱུང་བ་དང་།
རྟ་བདག་རྒྱལ་པོ་ཀུ་བེ་ར་ཕྱིར་ཐོན་ནས་ཁྱེད་རྣམ་གཉིས་འདིར་བྱོན་པའི་སྐུ་
དོན་གང་ཡིན་གསུངས། །
ཇོ་རུས་ང་ལ་ལྷ་གོང་མའི་ལུང་བསྟན་བྱུང་བ་ལྟར་ལྷ་རྟ་ཆེ་གསུམ་གཡང་
དུ་འབེབས་པར་འོང་ལེ་ཡིན། ཁྱེད་ཀྱིས་ང་ལ་ཨེ་སྤྲོད་གསུངས། རྟ་བདག་



150
རྟ་རྒྱུག་ཁྲི་གསོལ།
རྒྱལ་པོས་བུ་ཁྱེད་ལ་ལྷ་གོང་མའི་ལུང་བསྟན་ཡོད་ཚེ་ངས་མི་སྤྲོད་པ་ག་ལ་བྱེད་
ཕོད། ཡང་སྒོས་དེ་རིང་རྟ་གཡང་སྤྲོད་རྒྱུར་གཟའ་སྐར་འཕྲོས་པས་ལེགས་སོ་
གྱུར་ཅིག་གསུངས་པ་དང་། ཟི་མ་གཡང་སྨན་རྒྱལ་མོས་ཕྱག་གཡས་ལ་མདའ་
དར་དང་ཕྱག་གཡོན་ལ་ཕྱེ་མར་བསྣམས་ནས། རྟ་གཏེར་སློབ་དཔོན་པདྨས་
སྦས། གཏེར་བདག་ཀུ་བེ་ར་ལ་བཅོལ། གཏེར་གྲོགས་ལམ་འདྲེན་ང་ལ་
བབས། བཞེས་ མི་ ལྷ་སྲས་ཇོ་རུ་ཡིན། རྟ་གཡང་ལག་ ཏུ་ལོན་པར་ཤོག
རྟ་གཡང་བོད་དུ་དར་བར་ཤོག་ཅེས་ལྷ་འབོད་ཀླུ་འབོད་མང་དུ་མཛད་པ་དང༌།
བྲག་སྒོ་རང་བཞིན་དུ་ཝར་སེ་ཕྱེ་ནས་ལུས་པོ་མཆོར་ལ་ཤ་ཤེད་རྒྱས་པ། སྤུ་
རིས་མཛེས་ལ་གཟུགས་སྟོབས་ཆེ་བའི་ལྷ་རྟ་གསུམ་སྐད་སྒྲ་འབྲུག་སྟོང་གྲགས་སེ།
རྨིག་སྒྲས་ས་གཞི་འགུལ་སེ་ཁ་ཐུག་ལ་ཁོང་རྣམས་ཀྱི་གམ་དུ་འཁོར་བ་དང་།
ཇོ་རུ་གཡང་སྨན་རྣམ་གཉིས་ཐུགས་ཤིན་ཏུ་དགྱེས། ལྷ་རྟ་ཁྲིད་ནས་ཟི་མར་
ཕྱག་ཕེབས་པའི་སྐབས་གླིང་གི་དཔོན་བློན་དང་ཟི་མ། ཟི་ལིང་། མི་ཉག་
བཅས་ཀྱི་རྒྱལ་བློན་རྣམས་ལྷོ་རྫོང་སྒོ་མོ་ཆེའི་ཕྱིར་ཕེབས་བསུར་བྱོན། ཇ་ཡུན་
ཙམ་ན་ཇོ་རུ་གཡང་སྨན་རྣམ་གཉིས་ཀྱིས་རྨད་དུ་བྱུང་བའི་ལྷ་རྟ་འདི་ལྟ་བུ་ཁྲིད་
ཕེབས་པ་མཐོང་བ་ཙམ་གྱིས་མི་རྣམས་ཡ་མཚན་དང་ཧ་ལས་ཅི་རིགས་བྱུང་ནས་
ལ་ལས་ཁ་སྒོ་གདངས་མིག་འབྲས་འགུལ། ལ་ལས་སོར་མོ་ཐོད་པར་བཀོད་
ནས་སྨོན་ལམ་བྱེད། འགའ་ཞིག་གིས་དར་དཀར་དཔྲལ་བར་གཏུག་གསོལ་
བ་འདེབས་བཞིན་འདྲེན། ཁ་ཅིག་གིས་ངོ་གདོང་འཛུམ། མགོ་བོ་འཇོག་
ཁ་སྤུ་བྱིལ་བཞིན་ངོ་མཚར་གྱི་བསྟོད་པ་བྱེད་བཞིན་པར་ཇོ་རུ་དང་གཡང་སྨན་
རྒྱལ་མོ་ཕོ་བྲང་དུ་གདན་དྲངས་པ་དང་དཔོན་བློན་གཞན་རྣམས་རང་རང་གི་
གྲལ་ལ་འཁོད་པའི་རྗེས་ཇོ་རུས་སང་གི་ཞོགས་པ་རྒྱལ་ཁག་བཞིའི་རྒྱལ་བློན་
རྣམས་འདུ་ཚོགས་བྱེད་རྒྱུའི་བཀའ་བསྩལ།
ཕྱི་ཉིན་གྱི་ཞོགས་པ་གླིང་དང་། ཟི་མ། ཟི་ལིང་། མི་ཉག་གི་དཔོན་



རྒྱལ་ཁག་བཞི་ནས་ནོར་གཏེར་ཕབ། 151
བློན་རྣམས་འདུ་རར་འཛོམས་པ་དང་། ཇོ་རུས་ཉི་མ་དེ་རིང་ནས་བཟུང་ཟི་
མ་དང་མི་ཉག ཟི་ལིང་དང་རོང་ཡུལ་བཅས་གླིང་གི་དབང་དུ་འདུས་ནས་
གླིང་ལྷ་འབངས་བཞིན་མཉམ་སྐྱོང་བྱེད་རྒྱུ་ཡིན། མི་རྗེ་མངའ་འབངས་་་་
ཐམས་ཅད་ཀྱིས་རྒྱུ་འབྲས་བླང་དོར་མ་ནོར་བར་དགེ་བཅུ་དང་བླངས་བྱེད་རྒྱུ་
འགལ་ མེད་ ནན་ ཆེར་ དགོས་ པས་ དེ་ ལུགས་ ཀུན་ གྱི་ ཡིད་ ལ་ ཆོངས་ ཤིག
གཞན་ཡང་སང་ཚེས་ཉེར་བརྒྱད་ལ་མི་ཉག་ཆོས་ཀྱི་དབང་ཕྱུག་གིས་ལམ་སྣེ་
དྲངས། རྒྱ་ཚ་ཞལ་དཀར་གྱིས་གཙོས་པའི་གླིང་གི་དཔའ་རྟུལ་ཆེ་གྲས་རྣམས་
རང་ རང་གི་ རྟ་ ཐོག་ ཏུ་བུད་ནས་ མི་ཉག་ ཡུལ་དུ་བྱོན། སང་ དང་གཅིག
གནངས་དང་གཉིས། གཞེས་ཀྱི་ལྷ་ཉིན་དཀར་པོ་ལ་མི་ཉག་ཡུལ་དུ་མཉམ་
འཛོམ་ཡོང་བ་གྱིས་ཤིག ཟི་ལིང་གཡུ་འབྲུག་རྒྱལ་པོ་ཁྱེད་རང་བློན་བཅུ་་་
གསུམ་གྱིས་བསྐོར་ནས་སང་ཚེས་ཉེར་བརྒྱད་ལ་རང་ཡུལ་དུ་བྱོན་ནས་རྟ་གཡང་
རྣམས་ཟི་མའི་ཡུལ་དུ་འབེབས་དགོས། ངེད་མི་ཉག་ནས་ཕྱིར་འཁོར་་་་་་་
མཚམས་སུ་རྒྱལ་ཁག་བཞི་ལ་རྟ་བགོས་བྱེད་རྒྱུ་ཡིན་ཞེས་བཀའ་བསྩལ་བ་དང་།
ཇོ་རུ་སྐུ་ཉིད་དང་ཁྲོ་ཐུང་གཡང་སྨན་རྒྱལ་མོ་འཁོར་བཅས་རྫུ་འཕྲུལ་ལ་བརྟེན་
ནས་སྔ་ཕྱིར་རྒྱ་གར་གྱི་རི་བོ་སྤོས་རི་ངད་ལྡན་དང་། རྒྱ་ནག་རི་བོ་རྩེ་ལྔ།
རོང་གི་ཁ་བ་དཀར་པོ། སྟོད་ཀྱི་གངས་དཀར་ཏི་སི། བྱང་གི་སྟག་ལྷ་སྤུན་
བདུན་བཅས་ལ་གཟིགས་སྐོར་མཛད།
ལྷ་མོ་གཡང་སྨན་རྒྱལ་མོས་ཁོང་རྣམས་ལ་ཕྱོགས་བཞིའི་བདུད་ཆེན་བཞི་
ཡི་གནས་ཡུལ་རེ་རེ་བཞིན་ངོ་སྤྲོད་ཞུས་པ་དང་། ཇོ་རུའི་ཐུགས་སྤྲིན་བྲལ་ཉི་
མ་ཤར་བ་ལྟ་བུ་གསལ་ལྷང་ངེར་བྱུང་། ཞག་གསུམ་གྱི་ཞོགས་པ་ཉི་མ་རི་རྩེར་
སེར་འཁྱིལ་ལེར་ཤར་བ་དང་མཉམ་དུ་ཇོ་རུ་དཔོན་འཁོར་དང་བཅས་པ་ཁྲ་
འཁྱིལ་ལེར་མི་ཉག་གསེར་རྫོང་བར་མར་ཕྱག་ཕེབས། མི་ཉག་གི་རི་མགོ་མཐོ་
དམན་མེད་པར་ལྷ་བསང་དཀར་པོ་བཏང༌། ཕྱོགས་བཞིའི་གཞི་བདག་ལ་



152
རྟ་རྒྱུག་ཁྲི་གསོལ། །
གསེར་སྐྱེམ་ཕུལ། གདུགས་དང་བ་དན་སྒྲེང་། རོལ་མོའི་བྱེ་བྲག་དུ་མ་
དཀྲོལ་བཞིན་བསུ་བ་ཞུ་བའི་དབུས་མི་ཉག་ཆོས་ཀྱི་དབང་ཕྱུག་གིས་སྒོ་གསུམ་
གུས་པ་ཆེན་པོས་མཛོད་དར་ཡུག་གཅིག་གི་སྟེང་ལ་མཎྜལ་གཅིག་བཞག་ནས་
མཇལ་རྟེན་དུ་ཕུལ། ཆབ་འབངས་རྣམས་ཀྱིས་ཀྱང་ཕྱག་དང་མཆོད་པ་མང་
པོ་ཕུལ་ནས་ཇོ་རུ་དཔོན་འཁོར་དང་བཅས་པ་དྲི་བཟང་སྤོས་ཀྱིས་སྣེ་དྲངས་ནས་
ཕོ་བྲང་རྡོ་རྗེ་འགྱུར་མེད་ཀྱི་ནང་དུ་གདན་དྲངས། ཤ་མར་ཐུད་གསུམ་དང་
ཤིང་འབྲས་སྣ་ཚོགས་རྒྱས་པར་ཕུལ་ནས་ཐམས་ཅད་དགའ་སྐྱིད་ཀྱི་དཔལ་ལ་
རོལ། ཕྱི་ཉིན་ཞོགས་པ་སྐྱ་མདའ་དང་པོ་གཏོང་ཉེའི་སྐབས་སུ་ཇོ་རུ་དང་ཨ་
ཁུ་ཁྲོ་ཐུང་། གཏེར་གྲོགས་ཟི་མ་གཡང་སྨན་རྒྱལ་མོ་གསུམ་ཡར་བཞེངས་ནས་
སྐུ་ཁྲུས་གསོལ། ཟ་འཐུང་ཚིམས་པར་མཛད། དངོས་མེད་རྫུ་འཕྲུལ་སྤྱད་
ནས་མི་ཉག་རྡོ་ར་ཁྲ་ཆུང་ལ་ཕྱག་ཕེབས་པ་དང་ཟི་མ་གཡང་སྨན་རྒྱལ་མོས་
གཏེར་བདག་བཙན་རྒོད་གསུམ་ལ་གླུ་འདི་འདྲ་ཞིག་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
གནས་འོག་མིན་ཅན་གྱི་ཞིང་ཁམས་ནས། །
མཁའ་འགྲོ་འབུམ་གྱི་གཙོ་མོ་མ། །
མཁའ་སྤྱོད་དབང་མོས་ཐུགས་རྗེས་གཟིགས། །
གཡུ་ལོ་བཀོད་པའི་ཞིང་ཁམས་ནས། །
མ་སྒྲོལ་མ་དཀར་མོས་གླུ་སྣ་དྲོངས། །
འཆི་མེད་ཚེ་ཡི་དངོས་གྲུབ་སྩོལ། །
ས་འདི་ས་ངོ་མ་ཤེས་ན། །



153
རྒྱལ་ཁག་བཞི་ནས་ནོར་གཏེར་ཕབ། །
ཤར་མི་ཉག་རྡོ་ར་ཁྲ་ཆུང་ཟེར། །
ང་འདྲ་ང་ངོ་མ་ཤེས་ན། །
ཟི་མ་ཡུལ་གྱི་ས་ཆ་ནས། །
ཟི་མ་གཡང་སྨན་རྒྱལ་མོ་ཟེར། །
གོང་མ་ལྷ་ཡི་གནས་ཡུལ་ནས། །
ལྷ་སྲས་ཇོ་རུའི་གྲོགས་སུ་མངགས། །
གླུ་འདི་གླུ་ངོ་མ་ཤེས་ན། །
གླུ་འདི་ལ་ཁུ་བྱུག་དྲུག་འགྱུར་ཟེར། །
ས་ག་མ་ཡུལ་ལ་མི་ལེན་དེ། །
དེ་རིང་གཏེར་བདག་གསུམ་ལ་ལེན། །
ཚེ་སྔ་མོ་སྔར་གྱི་དུས་ཚོད་ལ། །
སློབ་དཔོན་པདྨ་འབྱུང་གནས་ཀྱིས། །
མི་ཉག་གསེར་རྫོང་གོང་མ་ལ། །
གསེར་གཏེར་ཕུག་པ་བཅུ་གསུམ་སྦས། །
ཁྱེད་བཙན་རྒོད་གསུམ་པོ་གཏེར་བདག་མངགས། །
མ་འོངས་དབུ་ནག་བོད་ཀྱི་ཡུལ། །
འདོད་ཡོན་ལོངས་སྤྱོད་རྒྱས་པ་ལ། །
འདི་ལོ་གསེར་གྱི་གཏེར་ཁ་དེ། །
འབེབས་དགོས་ལྷ་ནས་ལུང་བསྟན་བྱུང་།
བཞེས་མི་ཇོ་རུ་རྒྱལ་པོ་ཡིན། །
གཏེར་གྲོགས་བུ་མོ་ང་རང་ཡིན། །
གསེར་གྱི་ཕུག་པ་བཅུ་གསུམ་ནང་། །
གསེར་གྱི་གསེར་མདུང་གསེར་ཞགས་གཅིག །



154
རྟ་རྒྱུག་ཁྲི་གསོལ། །
གསེར་གྱི་རྒྱལ་མཚན་མཆེད་དགུ་གཉིས། །
གཡུ་ཡི་ཟླ་བ་རང་ཤར་གསུམ། །
གསེར་གྱི་སེང་ཁྲི་རྒྱབ་ཡོལ་བཞི། །
ཁྲིམས་དུང་གསེར་གྱི་ཁ་རྒྱུན་ལྔ། །
གསེར་གྱི་བཀྲ་ཤིས་རྟགས་བརྒྱད་དྲུག །
གཟི་ཡི་ཚེ་བུམ་བཅུ་གསུམ་བདུན། །
གཡུ་ཡི་ཚེ་བུམ་བཅུ་གསུམ་བརྒྱད། །
མཁོ་རྒུ་འཛོམས་པའི་རྒྱུ་ནོར་རྣམས། །
དེ་རིང་ཇོ་རུའི་ཕྱག་ལ་ཕུལ། །
བཙན་རྒོད་ཁྲ་བོ་མིག་ཡ་གཅིག །
བཙན་རྒོད་ཁྱུང་ནག་ནག་པོ་གཉིས། །
བཙན་རྒོད་གཡག་བརྒྱ་སྟག་མིག་གསུམ། །
རུ་ང་ཕྲག་དོག་ཡིད་ནས་དོན། །
ད་ནས་སྲོག་གཅོད་དབུགས་ལེན་སྤངས། །
ཇོ་རུ་རྒྱལ་པོར་དམ་བཅའ་ཞུས། །
ལུགས་བཞིན་ཚུལ་ཁྲིམས་ཐུབ་པས་ན། །
སྔར་བཞིན་རོང་བཙན་གཏེར་བདག་འཇོག ། །
རྣམ་འདྲེན་བཞི་པའི་བསྟན་པ་འདི། །
མི་ནུབ་དར་ཞིང་རྒྱས་པ་ལ། །
ཕྲུ་གཡང་རྟེན་འབྲེལ་འཛོམ་པར་ཤོག །
ཅེས་གླུ་དེ་ལྟར་ཕུལ་བ་དང་། ཇོ་རུའི་ཐུགས་ལ་དེ་རིང་རྟགས་དང་རྟེན་
འབྲེལ་ཤིན་ཏུ་བཟང་ཐལ་དགོངས་ནས་བཙན་རྒོད་སྤུན་གསུམ་དམ་འདོགས་
མཛད་པའི་ཚེ་ན། བཙན་རྒོད་གཡག་བརྒྱ་སྟག་མིག་གིས་ཁས་ལེན་དམ་་་



རྒྱལ་ཁག་བཞི་ནས་ནོར་གཏེར་ཕབ།
155
བཅའ་མ་ཞུས་པར་ཁོང་ཁྲོའི་མེ་ལྕེ་རབ་ཏུ་འབར་ནས་མདུང་རྩེ་མེ་སྟག་དམར་
ལྷེབ་ལྷེབ་བྱེད་བཞིན་ཇོ་རུར་ལན་གཉིས་བཙུགས་ཀྱང་། ལྕགས་ཀྱི་ཕོང་བར་
བསྣུན་པ་ལྟར་ཕྱིར་ཡར་ནས་ཇོ་རུའི་སྐུ་ལ་ཅི་ཡང་མ་གནོད། ཇོ་རུའི་ཐུགས་
ལ་སྟོང་གསུམ་འགུགས་པའི་ཞགས་པ་འདི་ལན་གཅིག་མ་གཡུགས་ན་བཙན་
རྒོད་འདུལ་ཐབས་མེད་གདའ་དགོངས་ནས་ཞགས་པ་སྟོང་གསུམ་རང་འགུགས་
མཁའ་ལ་འཕྱར་ནས་གླུ་འདི་བཞེས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་མཆོད་གཅིག་མཆོད་གཉིས་མཆོད་དང་གསུམ། །
གླུ་མཆོད་གསུམ་དཀོན་མཆོག་རྣམ་གསུམ་མཆོད། །
དཔའ་དགྲ་ལྷ་ཝེར་མས་ཁ་འཛིན་མཛོད། །
ཆོས་སྐྱོང་སྲུང་མས་གླུ་སྣ་དྲོངས། །
ས་འདི་ས་ངོ་མ་ཤེས་ན། ། ་
ཤར་མི་ཉག་རྡོ་ར་ཁྲ་ཆུང་རེད། །
ཕོ་ང་འདྲ་ང་ངོ་མ་ཤེས་ན། །
མ་ངན་ཇོ་རུ་འགོག་ཚ་ཟེར། །
ལྟ་བ་ཆོས་ལ་དཀར་ལེ་རེད། །
ཞེ་སེམས་དགྲ་ལ་གནག་ལེ་རེད། །
ངོ་ཤེས་སོ་ཨེ་བསམ་བཙན་བདུད་གསུམ། །
བཙན་རྒོད་གཡག་བརྒྱ་སྟག་མིག་ཁྱོད། །
ཁས་ལེན་དམ་བཅའ་མི་བྱེད་ལེ། །
མདུང་མོ་ང་ཡི་གདོང་ལ་འཕྱར། །
སྟོང་གསུམ་ཞགས་པ་ཁྱོད་ལ་ཡོད། །



156
རྟ་རྒྱུག་ཁྲི་གསོལ།
སྟེང་མི་འགྱུར་ཚངས་པས་ཞགས་སྣ་དྲོངས། །
བར་མི་འགྱུར་གཉན་ཆེན་ཞགས་སྣ་དྲོངས། །
འོག་མི་འགྱུར་ཀླུ་རྒྱལ་ཞགས་སྣ་དྲོངས། །
གཉན་སྟག་དམར་པོས་ཞགས་སྣ་དྲོངས། །
རྨ་ཆེན་སྤོམ་རས་ཞགས་སྣ་དྲོངས། །
བདུད་སྲིན་དམ་ལ་འདོགས་རོགས་མཛོད། །
གནས་ཟངས་མདོག་དཔལ་གྱི་རྩེ་མོ་ནས། །
རྔ་ཡབ་གླིང་གི་གནས་མཆོག་ནས། །
ནང་པདྨ་འོད་ཀྱི་གཞལ་ཡས་ནས། །
སློབ་དཔོན་པདྨ་འབྱུང་གནས་ཁྱེད། །
རླུང་ཟི་མ་བཞིན་དུ་འཚུབས་ནས་བྱོན། །
གསེར་གཏེར་ཕུག་པ་བཅུ་གསུམ་དེ། །
སྦས་མི་སློབ་དཔོན་ཁྱེད་རང་རེད། །
གཏེར་འདོན་ཇོ་རུ་ང་ལ་བབས། །
གཏེར་གྲོགས་གཡང་སྨན་རྒྱལ་མོ་རེད། །
ཐུགས་མ་གཡེངས་པདྨ་འབྱུང་གནས་ཁྱེད། །
དེ་རིང་ཇོ་རུའི་གྲོགས་ལ་བྱོན། །
གོ་ན་ལྷ་ཀླུའི་ཐུགས་ལ་ཞོག །
མ་གོ་གླུ་ལ་ལེན་སྐྱོར་མེད། །
ཅེས་གསུངས་ནས་ཞགས་པ་སྟོང་གསུམ་རང་འགུགས་དེ་བཙན་བདུད་
གཡག་བརྒྱ་སྟག་མིག་ལ་འཕངས་པ་དང་། ལྷ་ཀླུ་གཉན་གསུམ་དགྲ་ལྷ་ཝེར་མ་
ཐམས་ ཅད་ཀྱིས་ ཞགས་ སྣེ་དྲངས་ནས་རྒྱབ་བཀྱིགས་ ཨ་ ལོང་ བཞིན་དུ་ སྒྲོག
མདུན་བཀྱིགས་གྲུ་གུ་བཞིན་དུ་བསྡམས་པས་བཙན་རྒོད་གཡག་བརྒྱ་སྟག་མིག་



རྒྱལ་ཁག་བཞི་ནས་ནོར་གཏེར་ཕབ།
157
འཇིགས་སྐྲག་གིས་པུས་མོའི་ལྷ་ང་ས་ལ་བཙུགས། ལག་གཉིས་ཐལ་མོ་སྦྱར་
ནས་ཇོ་རུ་རིན་པོ་ཆེ་ཁྱེད་སངས་རྒྱས་ཡིན་ལེ་ངས་མ་ཤེས། གདམས་ངག་
བདུད་རྩི་ཡིན་ལེ་ངས་མ་རྟོགས། བཀའ་དང་འགལ་བའི་ལས་ངན་ངས་་་
བསགས། དེ་རིང་སངས་རྒྱས་དགོངས་པ་དཀྲུགས་ན་ཡང་། མ་ཤེས་མ་གོ་
འཁྲུལ་བ་གསུམ། ལྷ་བདུད་མི་གསུམ་ཀུན་ལ་གདའ། ད་ནས་སངས་རྒྱས་
བཀའ་བཞིན་འགྲོ་བ་སེམས་ཅན་ཐམས་ཅད་ལ་གནོད་འཚེ་མི་བྱེད་པའི་དམ་
བཅའ་ཞུ། དེ་རིང་ལན་གཅིག་ཐུགས་རྗེས་བསྐྱངས་ཏེ་འཆི་བ་སྲོག་ལས་ཐར་
ལེ་ཞིག་ཅིས་ནས་མཛོད་ཅེས་ཞུ་བ་དུ་མ་འབུལ་བའི་སྐབས། ལྷ་སྲས་ཇོ་རུའི་
དགོངས་པར། ད་རོང་ཁ་བ་དཀར་པོའི་གནས་སྒོ་འབྱེད་དུས་ཡིན་དགོངས་
ནས་རྣམ་སྤྲུལ་གྱིས་ཁ་བ་དཀར་པོའི་གནས་སྒོ་ཕྱེ་བ་དང༌། ནམ་མཁའི་་་་་
དབྱིངས་ནས་མེ་ཏོག་གི་ཆར་པ་འབབ། གཡུ་འབྲུག་གི་ངར་སྒྲ་ལན་གསུམ་
བསྒྲགས་པ་དང་མཉམ་དུ་སློབ་དཔོན་པདྨ་འབྱུང་གནས་ཉི་མའི་འོད་ཟེར་ལ་
ཆིབས་ནས་ཇོ་རུའི་གམ་དུ་ཕྱག་ཕེབས། ཇོ་རུས་སོར་བཅུའི་འདབ་མ་སྤྱི་བོར་
བཀོད་ནས་གསོལ་བ་བཏབ་ནས་བྱིན་རླབས་ཞུས། སློབ་དཔོན་གྱིས་བཙན་
རྒོད་སྤུན་གསུམ་དམ་འདོགས་མཛད་དེ། རོང་བཙན་ཁ་བ་དཀར་པོའི་སྒོ་
སྲུང་དུ་སྔར་བཞིན་བསྐོ་གཞག་མཛད།
དེའི་སྐབས་སུ་མི་ཉག་གི་ཡུལ་ན་བསྟན་པ་ཐོབ་པའི་བདུད་ཀྱི་བུ་གསུམ་
ཡོད་པ་སྟེ་གཡུ་ཚེ་བསྟན་པ་དང༌། གཡུ་ཁྲོ་བསྟན་པ། གཡུ་འོད་བསྟན་པ་
གསུམ་ཇོ་རུས་རོང་ཁ་བ་དཀར་པོའི་གནས་སྒོ་ཕྱེ་བར་ཡིད་མ་དགའ་ནས་མི་
ངན་ཇོ་རུ་ལྔ་པའི་ལམ་དུ་མངགས་དགོས་སྙམ་པ་དང་། ཇོ་རུ་ཡོད་སའི་ཉེ་
འཁོར་དུ་འོངས་ནས་མདའ་ཆར་ཕབ་རྩིས་བྱེད་པའི་སྐབས། སློབ་དཔོན་
པདྨ་འབྱུང་གནས་ཀྱིས་ཟག་མེད་མངོན་ཤེས་མཁྱེན་ནས་ཕྱག་གཡས་པའི་རྡོ་རྗེ་
རྩེ་ལྔ་པ་ནམ་མཁའ་ནས་འུར་སྒྲ་འཁྱིལ་ལེར་འཕངས་པ་དང་བདུད་ཀྱི་བུ་བསྟན་



158
རྟ་རྒྱུག་ཁྲི་གསོལ།
པ་ཐོབ་པའི་མི་གསུམ་འཇིགས་སྐྲག་གིས་ཇོ་རུའི་གདོང་ལེན་བྱེད་པའི་སྤོབས་པ་
ཡོངས་སུ་བྲལ། གཉའ་སྟག་ཐུར་དུ་དཔྱངས་ནས་རང་རང་གི་ཡུལ་དུ་ཝ་ལྟར་
བྲོས་སོང་བ་དང་། སློབ་དཔོན་ཆེན་པོས་ད་ནི་ཇོ་རུ་དང་ཟི་མ་གཡང་སྨན་
རྒྱལ་ མོ་ གཉིས་ ཀྱིས་ གོང༌ མ་ ལྷ་ ཡི་ ལུང་ བསྟན་ བཞིན་ རྟ་ དང་། གསེར།
དངུལ། ཚོས་སོགས་དགོས་འདོད་གཏེར་གཡང་སྣ་ཚོགས་བཞེས་ཟིན། དེ་
སྔ་མདའ་ཡི་རྫོང་དང་མདེའུ་རྫོང་གཉིས་ལྷ་བུས་འབེབས་དགོས་པའི་ལུང་་་་
བསྟན་བྱུང་ཡོད་ཀྱང་། ད་ཆ་ངས་ཕབ་ནས་ཤེལ་བྲག་ཏུ་གཏེར་ལ་འཇོག་རྒྱུ་
ཡིན། མ་འོངས་ཇོ་རུ་ཁྱེད་ཀྱིས་ཤེལ་བྲག་གི་སྒོ་མོ་ཕྱེ་ནས་བཞེས་དགོས་ཞེས་
བཀའ་བསྩལ་ནས་འཇའ་ལྟར་སོང་། དེ་ནས་ཇོ་རུ་དཔོན་འཁོར་རྣམས་མི་
ཉག་ཡུལ་ནས་ཆིབས་ཁ་བསྒྱུར། ཟི་མའི་ལྷ་རྫོང་གོང་མར་ཕྱག་ཕེབས། ཟི་
ལིང་གཡུ་འབྲུག་རྒྱལ་བློན་དང་བཅས་པ་ཡང་རིམ་བཞིན་འཛོམས་ནས་འདུ་
རར་རང་རང་གི་གདན་ཐོག་ཏུ་འཁོད་པ་དང་། ཇོ་རུས་གནས་སྒོ་ཕྱེ་བ་དང་།
གསེར་གཏེར་ཕབ་པའི་ངོ་མཚར་གྱི་གཏམ་ཅི་དགར་གླེང་ནས་བཞུགས། ཇོ་
རུས་ཕ་སྤྱི་དཔོན་རོང་ཚ་ཁྲ་རྒན་ལ་སྤྱན་བརྡ་ཞིག་གནང་བས་ཕ་སྤྱི་དཔོན་གྱིས་
མགྲིན་པ་གཟེངས་སུ་བཏེགས་ནས་ཕྱོགས་རྒྱལ་ཁག་བཞི་ལ་རྟ་བགོས་རྒྱག་པའི་
གླུ་འདི་བཞེས་སོ། །
གླུ་ཨ་ལ་ཐ་ལ་ཐ་ལ་རེད། །་ ་
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
ཆོས་དབྱིངས་དག་པའི་ཞིང་ཁམས་ནས། །
བཅོམ་ལྡན་རྣམ་པར་སྣང་མཛད་མཁྱེན། །
དར་དང་རིན་ཆེན་སྐུ་ལ་གསོལ།



159
རྒྱལ་ཁག་བཞི་ནས་ནོར་གཏེར་ཕབ།
ཕྱག་ཏུ་གསེར་གྱི་འཁོར་ལོ་འཛིན། །
དེ་རིང་རྒས་པོའི་མགོན་དུ་བྱོན།
ས་འདི་ས་ངོ་མ་ཤེས་ན། །
ཟི་མའི་ལྷ་རྫོང་གོང་མ་ཟེར། །
འདོ་བ་རྟ་ཡི་གནས་ཡུལ་རེད། །
ང་འདྲ་ང་ངོ་མ་ཤེས་ན། །
སྤྱི་དཔོན་རོང་ཚ་ཁྲ་རྒན་ཟེར། །
གླུ་འདི་གླུ་ངོ་མ་ཤེས་ན། །
མི་རྒན་དལ་བ་རིང་མོ་ཟེར། །
རྒྱལ་ཁག་ཆེ་བཞིའི་རྒྱལ་བློན་རྣམས། །
གསོན་དང་ཞུ་རྒྱུ་འགའ་རེ་གདའ། །
གནའ་མི་བོད་ཀྱི་གཏམ་དཔེ་ལ། །
བླ་མས་ཆོས་འཁོར་སྐོར་བའི་དུས། །
དབང་སྐུར་བྱིན་རླབས་མ་ཐོབ་ན། །
ཤི་དམྱལ་བར་འགྲོ་དུས་འགྱོད་ལེ་ཟེར། །
རྒྱལ་པོས་འབངས་སྡེ་སྐྱོང་བའི་དུས། །་
རྒྱལ་པོའི་སྐྱབས་འོག་མ་ཚུད་ན། །
ཀླ་ཀློའི་རིགས་དང་ཁྱད་མེད་ཟེར། །
ཇོ་རུས་ཟི་མའི་རྟ་གཡང་ཕབ། །
ལྷ་རྟ་ཆེ་གསུམ་ཇོ་རུས་བཞེས། །
རྟ་བྱིངས་རྒྱལ་བཞིར་བགོ་བའི་དུས། །
རྟ་སྐལ་ཆད་ན་བསོད་ནམས་མེད། །་
ཟེར་ལེ་གནའ་མིའི་ཁ་རྒྱུན་རེད། །



160
རྟ་རྒྱུག་ཁྲི་གསོལ།
དེ་རིང་ཉི་མའི་གདོང་གང་ལ། །
རྒས་པོས་རྟ་བགོས་ཇུས་འགོ་འདོན། ། །
ཨེ་འགྲིག་འདིར་བཞུགས་རྒྱལ་བློན་དགོངས། །
གླིང་ལྷ་སྡེ་དཀར་པོའི་སྐུ་སྐལ་དུ། །
རྟ་དཀར་སྤྲིན་གྱི་མདོག་ཅན་གཅིག །
རག་དཀར་དུང་གི་ཐིག་ལེ་གཉིས། །
རྐྱང་པོ་བྱུ་རུའི་མདངས་ཅན་གསུམ། །
སྔོ་མོ་གཡུ་ཡི་མདོག་ཅན་བཞི། །
ངང་པ་གསེར་གྱི་ཐིག་ཅན་ལྔ། །
འདོ་བ་རྟ་ཡི་ཡང་རྩེ་དག །
རྒྱལ་ཚབ་ཞལ་ལུའི་ཕྱག་ཏུ་འབུལ། །
འདན་སྡེ་ཤོག་གི་སྐུ་སྐལ་ལ། །
རྟ་དཀར་གསེར་ཐིག་ཁྱུང་གཤོག་གཅིག །
རྟ་སྔོན་འདོ་བ་གཡུ་མདོག་གཉིས། །
རག་ནག་རླུང་གཤོག་ཅན་དང་གསུམ། །
རྟ་འདོ་བ་སུམ་སྟོང་སུམ་བརྒྱ་དེ། །
ཁྲིམས་དཔོན་འདན་མའི་ཕྱག་ཏུ་འབུལ། །
ཟི་ལིང་ཡུལ་གྱི་སྐུ་སྐལ་དུ། །
རྟ་ནག་ཕོ་རོག་མདོག་ཅན་གཅིག ། །
གྲོ་སྔོན་ཁ་ནག་གདོང་མཆོངས་གཉིས། །
ཟག་པ་ཁ་ཤུར་འགྲོས་ཆེན་གསུམ། །
དཀར་པོ་ཁྲ་ཐིག་རྒྱུན་ཅན་བཞི། །
རྐྱང་རྨུག་མེ་རི་མདོག་ཅན་ལྔ། །



161
རྒྱལ་ཁག་བཞི་ནས་ནོར་གཏེར་ཕབ། །
རྟ་འདོ་བ་ཉིས་ཁྲི་ཉིས་སྟོང་དེ། །
གཡུ་འབྲུག་རྒྱལ་པོའི་ཕྱག་ཏུ་འབུལ། །
ཟི་མ་ཡུལ་གྱི་སྐུ་སྐལ་དུ། །
ངང་སེར་དུང་གི་ཐིག་ལེ་གཅིག །
བྲ་བོ་ཁ་སེར་མྱུར་མཆོང་གཉིས། །
རྐྱང་སེར་ཁ་དཀར་ཐིག་ཅན་གསུམ། །
འོ་ལ་དུང་གི་ཐིག་ལེ་བཞི། །
རྟ་དཀར་གངས་རིའི་མདོག་ཅན་ལྔ། །
རྟ་འདོ་བ་ཉིས་ཁྲི་ཉིས་སྟོང་དེ། །
ཟི་མ་སྟོབས་ཀྱི་རྒྱལ་པོར་འབུལ། །
མི་ཉག་ཡུལ་གྱི་སྐུ་སྐལ་དུ། །
རྟ་ངང་དཀར་མཚམས་སྤྲིན་མདོག་ཅན་གཅིག །
རྟ་ནག་ཕོ་རོག་མདངས་ཅན་གཉིས། །
རྟ་ཁྲ་སྟག་རིས་མདོག་ཅན་གསུམ། །
རག་སེར་གསེར་གྱི་སྤུ་རིས་བཞི། །
རྐྱང་དམར་མེ་རི་མཆེད་འདྲ་ལྔ། །
རྟ་འདོ་བ་ཉིས་ཁྲི་ཉིས་སྟོང་དེ། །
དབང་ཕྱུག་རྒྱལ་པོའི་ཕྱག་ཏུ་འབུལ། །
རྟ་གཡང་ཟླ་བ་མགོ་གསུམ་གཅིག །
རྟ་ལྷ་ནོར་བུ་ཆ་བརྒྱུད་གཉིས། །
རྟ་ཁྲ་དུང་གི་རྭ་ཅོ་གསུམ། །
ཤར་གྱི་དམར་ཆེན་སྤོམ་རར་འབུལ། །
རྒོད་མ་བྱེ་བ་ཆིག་སྟོང་གཅིག །



162
རྟ་རྒྱུག་ཁྲི་གསོལ། །
རྟེའུ་ཆུང་གྲངས་ལས་འདས་པ་གཉིས། །
འབངས་མིར་བགོ་བཤའ་སྙོམ་པ་བྱེད། །
སྤྲང་སློང་མི་ཡིན་ཡང་སྐལ་བ་སྤྲོད། །
མ་ལུས་འདོད་རྒུའི་ཆར་ཆེན་ཕོབས། །
ཟི་མའི་གཡང་དཀར་ལུག་གི་གཏེར། །
ཨ་མདོ་ལུག་འཚོ་རྒྱལ་པོར་འབུལ། །
ཟིལ་ཆུང་འབྲི་ཁྱུ་གཡང་གི་གཏེར། །
གཞི་བདག་རྨ་ཆེན་སྤོམ་རར་འབུལ། །
གསེར་གྱི་རྒྱལ་མཚན་ཆ་གཅིག་གཅིག །
གཡུ་ཡི་ཟླ་བ་རང་ཤར་གཉིས། །
རོང་བཙན་ཁ་བ་དཀར་པོར་འབུལ། །
སྨུག་ཆུང་དྲེལ་གྱི་ནང་རྒྱུད་ནས། །
དྲེའུ་རྒྱ་ནག་ཁ་དཀར་ལ། །
རྣ་ཅོག་དུང་གི་སྤུ་ར་ཅན། །
ཟེག་མ་ཁྱུང་གི་སྤུ་མདོག་ཅན། །
རྔ་མ་སྟོང་སྐུད་མཚར་ལོ་ཅན། །
རྨིག་ཆུང་ལྕགས་ཀྱི་བུ་ག་ཅན། །
ཁྱད་དུ་འཕགས་པའི་དྲེའུ་དེ། །
རྒྱ་ནག་རི་བོ་རྩེ་ལྔ་གཅིག ། །
རྒྱ་ནག་རི་བོ་ཁྱུང་རབ་གཉིས། །
མི་ཉག་གཡུ་རི་རྩེ་བརྒྱུད་གསུམ། །
རི་ཆེན་གསུམ་ལ་འབུལ་སྐྱེད་བྱེད། །་
གསེར་གྱི་མཎྜལ་བཅུ་གསུམ་གཅིག །



163
རྒྱལ་ཁག་བཞི་ནས་ནོར་གཏེར་ཕབ།
གཡུ་ཡི་མཎྜལ་བཅུ་གསུམ་གཉིས། །
དངུལ་གྱི་མཎྜལ་བཅུ་གསུམ་གསུམ། །
མཆོང་གི་མཎྜལ་བཅུ་གསུམ་བཞི། །
གླིང་དཀར་གཞི་བདག་རྣམས་ལ་འབུལ། །
མ་འོངས་འཛམ་གླིང་ས་ཆ་ལ། །
ནོར་གཡང་འཕེལ་བའི་བཀྲ་ཤིས་ཤོག །
ཅེས་གླུ་དེ་ལྟར་ཕུལ་བ་དང་། རྒྱལ་བློན་ཐམས་ཅད་ཀྱི་ཡིད་ལ་རབ་ཏུ་
བབས་ནས་ཕ་སྤྱི་དཔོན་གྱིས་གསུངས་པར་མངོན་པར་བསྟོད། མི་ཉག་དང་
ཟི་ལིང། ཟི་མ་བཅས་རྒྱལ་ཁག་གསུམ་གྱི་འབངས་མི་སེར་སྤྱི་དང༌། ཡང་
སྒོས་སྐུ་མ་སྤྲང་སློང་བཅས་ལ་ཡང་རྟ་དྲེལ་དང་ར་ལུག་སོགས་ཡིད་ཀུན་ནས་
འཚིམས་པའི་སྦྱིན་པ་རྒྱ་ཆེར་མཛད། སྐབས་དེར་ཨ་དཔལ་གྱིས་བློན་འདན་
མའི་སར་བྱོན་ནས། ང་ལ་རྟ་མི་ཉུང་བ་ཞིག་བསྐལ་བར་ཐོབ། ཡིད་ལ་
བབས་པའི་རྟ་ཞིག་མ་ཐོབ། ཁྱེད་ཀྱི་རྟ་འདོ་བ་གཡུ་སྔོན་དེ་ང་ལ་བཙོངས་ན་
ཨེ་འགྲིག་ཅེས་བརྗོད། བློན་འདན་མས་རྟ་འདི་ལ་ཁོག་སྟོད་གསེར་དང་་་་
མཉམ་འཇོག ཁོག་སྨད་དངུལ་ལ་དགུ་སྐོར། ཁོག་སྐེད་གཟི་ཡི་ཕྲེང་ཞགས་
སྟེང་། འབྲི་གཟི་མ་ཅན་ལ་སྟོང་འདེད། ལུག་གཡང་དཀར་ཅན་ལ་ཁྱུ་་
འདེད་བཅས་མ་བྱུང་ན་རྟ་འདི་མི་བཙོང་། ངའི་རྟ་འདོ་བ་ཁམ་ཆུང་རྡོ་རྗེའི་
རྒྱུག་ཡ་རྟ་ཕོ་གཡུ་སྔོན་འདི་ཡིན། རྟ་འདི་འདྲ་འཛམ་བུ་གླིང་ལ་ཡང་ཤིན་ཏུ་
དཀོན་ཟེར་བཞིན་རྟ་དེ་ཕར་ཁྲིད། ཨ་དཔལ་གདོང་བཙན་རྟ་དེ་ལ་ཡིད་ལྷག་
པར་ཤོར། བསྐྱར་དུ་འདན་མའི་མདུན་སར་སོང་ནས་ང་ཡི་ཁྱིམ་མི་དགུ་ལ་
ཟས་གོས་ཁུར་པོ་རེ་མ་གཏོགས་དེ་མིན་ཁྱིམ་དངོས་ཡོད་ཚད་རྟ་རིན་དུ་ཕུལ་
ཆོག་པས་རྟ་འདི་ཅིས་ནས་ཀྱང་ང་ལ་འཚོང་རོགས་གྱིས་ཟེར། ་འདན་མས་
བསམ་གཞིགས་ཇ་ཡུན་གཅིག་ཙམ་བྱས་རྗེས་ཚོང་ཐག་བཅད། འདན་མས་



164
རྟ་རྒྱུག་ཁྲི་གསོལ།
ཡང་རྟ་དཀར་པོ་གསེར་གྱི་ཐིག་ལེ་ཅན་ཞིག་ཁྲིད་ནས་ཡོང་། དར་རྗེ་སེང་
སྟག་ཨ་དོམ་གྱིས་མཐོང་བ་དང་། བློན་འདན་མར་རྟ་འདི་ང་ལ་ ཨེ་ཚོང་།
བཙོངས་ན་རིན་ག་ཚོད་ཡིན་ཟེར་དྲིས་པས། འདན་མས་མ་ཕུག་ང་ལ་དམག་
རྟ་མང་པོ་ཞིག་དགོས་ཀྱང་སེང་སྟག་ཁྱེད་ལ་རྟ་ཞིག་མ་བཙོངས་ན་མི་འགྲིག
ངའི་རྟ་འདི་དཀར་པོ་དུང་གི་མདོག་ལ་གསེར་གྱི་ཐིག་ལེ་ཡོད་པ་དང་འོད་་
འབར་གཡུ་ཡི་རྣ་བ་ཡང་ཡོད་པས་རྟ་འདི་ལས་སླ་མོར་ཉོ་མི་ཐུབ། རྒྱ་ལ་ཁྱེད་
ཀྱིས་ཉོ་ཐུབ་པ་གདའ་ན་ལུག་གཡང་དཀར་སྟོང་ལ་སྟོང་འདེད་དགོས། འབྲི་
ཟིལ་ཆུང་སྟོང་ལ་སྟོང་འདེད་དགོས། རྟ་འདོ་བ་སྟོང་ལ་སྟོང་འདེད་དགོས།
གཡུ་གྲུ་དཀར་ཐུམ་པོ་དགུ་བཅུ་གོ་དགུ་དགོས། གསེར་སེར་པོ་ཐུམ་པོ་དགུ་
བཅུ་དགོས། དེ་དག་ཡོད་ན་རྟ་གོང་འགྲིག་ལེ་ཡིན་ཟེར། དཔའ་ ལྷའི་་་
བསམ་པར་རྟ་འདི་མི་ཉོ་ཐབས་མེད་རེད་བསམ་ནས་བློན་འདན་མས་གསུངས་
པའི་རིན་གོང་ལྟར་སྤྱད་པ་དང༌། གསེར་སྒ་འོད་དང་ལྡན་པ་ཞིག་བརྒྱབ།
ཐང་ཆེན་པོ་ཞིག་ལ་བཅགས་པའི་སྐབས་རྨིག་པ་ས་ལ་མི་ཐུག་ལེ་ནམ་མཁའི་བྱ་
ཡང་ཟིན་ལེ་གདའ་ཟེར་རྒྱུ་ཡོད་པ་ཞིག་བྱུང་བ་དང་། ཨ་དཔལ་གྱིས་ཀྱང་རྟ་
འདོ་བ་གཡུ་སྔོན་བཞོན་ནས་ཐང་དཀར་ནམ་མཁར་ལྡིང་བ་ལྟར་རྒྱུགས་པས་
འདན་མའི་བསམ་པར། ཨོའོ་རྟ་དེ་གཉིས་བཙོངས་ན་ང་ཕམ་ཐལ་སྙམ་ནས་
བློ་ཡིད་མོག་པོར་གནས། དེ་ནས་ཇོ་རུ་དེར་ཕྱག་ཕེབས་པ་དང་། སེང་སྟག་
གིས་རྟ་འདི་འདན་མ་ཚང་ནས་ཉོས་ལེ་ཡིན། རྟ་འདི་ལ་རྟ་གོང་འཇིགས་པ་
ཤོར་ཐལ་ཞེས་རྟ་རིན་སྤྲད་པའི་ཚུལ་ཞུས་ནས་ད་ཁེ་ལེ་རེད་དམ་ཕམ་ལེ་རེད་
ཟེར་བཀའ་འདྲི་ཞུས། ཇོ་རུས་རྟ་ཡི་མཇུག་མ་ནས་ཚུར་འཐེན་ཙམ་ཞིག་
མཛད་ནས་ན་རེ། གླིང་དཀར་ཁྲ་མོར་དམག་འཁྲུག་མ་བྱུང་ན་རྟ་འདི་ཁེ་མེད་
གྱོང་མེད་རེད། གླིང་ཁྲ་མོར་དམག་འཁྲུག་བྱུང་ན་རྟ་འདི་ཉོས་ལེ་མ་རེད་རྙེད་
ལེ་རེད་གསུངས། ཡང་ཨ་དཔལ་གྱིས་ངའི་རྟ་འདི་ཅི་འདྲ་ཞིག་གདའ་ཞུས།



165
རྒྱལ་ཁག་བཞི་ནས་ནོར་གཏེར་ཕབ།
ཇོ་རུས་རྟ་འདི་རྨིག་པ་ས་ལ་མི་ཐུག་ལེ། ནམ་མཁའི་བྱ་ལྟར་འཕུར་ཐུབ་ལེ།
རྣ་བར་སྤུ་ར་ཡོད་ལེ་འཛམ་བུ་གླིང་གི་མངའ་ཞབས་ལ་སྤུ་རྭ་ཡོད་ལེ་གསུམ་མ་
གཏོགས་ མི་ གྲགས། ཁྱོད་ལ་ རྟ་ འདི་རྙེད་ལེ་ རེད་ ཟེར་ གསུངས་ པ་ དང༌།
བློན་འདན་མའི་བསམ་པར་དེ་རིང་ང་ལ་རྟ་ཚོང་ཕམ་ཁ་བྱུང༌། ཡིན་ན་ཡང་
བཤད་པའི་གཏམ་ལ་ལེན་རྒྱུ་མེད། བཙོངས་པའི་ཚོང་ལ་སློག་རྒྱུ་མེད་ཟེར་བ་
ལྟར་ཐབས་ཅི་ཡང་མེད་སྙམ་ནས་འདུག ཇོ་རུས་འདན་མ་ཁྱེད་ཀྱི་ཚེ་གང་ལ་
རྟ་འདོ་བ་ཁམ་ཆུང་རྡོ་རྗེ་དེ་ཡིན་པས་དངོས་གྲུབ་བསྟན་པ་ཞེས་ཐོགས། རྟ་
དེ་ལས་ལྷག་པ་ཞིག་མེད། སེང་སྟག་ཁྱེད་ཀྱི་རྟ་འདི་ལ་རྟ་ཕོ་སྟོང་རི་དར་
དཀར་ཐོགས་ཞེས་བཀའ་བསྩལ་བས་དེར་ཡོད་ཚང་མས་མངོན་པར་བསྟོད།
ཉི་མ་དེ་ཡི་ཕྱི་ནང་རྟ་བགོ་བྱེད་པའི་དགའ་སྐྱིད་སྟོན་མོའི་འདུ་ར་གྲོལ་བའི་བཀྲ་
ཤིས་བཅད་པ་དང་། ཤར་གླིང་དཀར་གྱི་ལས་དམག་ཐམས་ཅད་ཁྲ་འཁྱིལ་
ལེར་སྒར་བཏེགས་ནས་རང་ཡུལ་གླིང་ལ་ཐོན་གྲབས་བྱེད་པའི་སྐབས། ཟི་མ།
ཟི་ལིང་། མི་ཉག་བཅས་ཀྱི་རྒྱལ་བློན་རྣམས་ཕེབས་སྐྱེལ་དུ་བཅར། ལྷག་
པར་དུ་ཟི་མའི་ལྷ་མོ་སྤུན་བདུན་གྱིས་གཟབ་མཆོར་ལེགས་པར་བཀླུབས་ནས་
འབྲས་ཆང་དང་། ནས་ཆང་། རྒུན་ཆང་ལ་སོགས་པའི་སྐྱེམས་ཆང་ཡང་
ཡང་བཀྱགས། མདའ་རྒྱང་གཅིག་ཙམ་བར་དུ་ཕེབས་སྐྱེལ་ཞུས། ཇོ་རུ་ལྕང་
དཀར་བེར་ཀ་འོག་ལ་ཆིབས་ནས་རང་ཡུལ་རྨ་སྨད་གཡུ་ལུང་སུམ་མདོའི་ཕྱོགས་
སུ་ཆིབས་ཁ་བསྒྱུར་བར་ཉེ་བ་ན། ཟི་མ་གཡང་སྨན་རྒྱལ་མོས་ལྷ་སྲས་ཇོ་རུར་
གླུ་འདི་འདྲ་ཞིག་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
གླུ་འགོ་ལྷ་དང་བླ་མས་འཚོས། །



166
རྟ་རྒྱུག་ཁྲི་གསོལ།
གླུ་སྐད་མ་དང་མཁའ་འགྲོས་འཚོས། །
གླུ་མདའ་ཆོས་སྐྱོང་སྲུང་མས་འཚོས། །
རིག་འཛིན་དཔའ་བོ་དཔའ་མོ་རྣམས། །
དེ་རིང་བུ་མོའི་ཁ་འཛིན་མཛོད། །
ས་འདི་ས་ངོ་མ་ཤེས་ན། །
ཤར་ཟི་མ་ཡུལ་གྱི་རྒྱལ་ས་ནས། །
ཟི་མའི་ལྷ་རྫོང་གོང་མ་ཟེར། །
སྨན་ང་འདྲ་ང་ངོ་མ་ཤེས་ན། །
ཟི་མའི་གཡང་སྨན་རྒྱལ་མོ་ཟེར། །
འགོག་བཟའ་ལྷ་མོའི་ཇོ་རུ་ཡི། །
གོས་གོང་བ་བར་གྱི་སྲུང་མདུད་ཡིན། །
མགོ་ལྟག་ཚིགས་གཉིས་ཀྱི་དར་དཀར་ཡིན། །
ལྷ་གཉན་སྟག་དམར་པོའི་དཔུང་རོགས་ཡིན། །
འདི་ལ་ཇོ་རུའི་གཟི་བྱིན་གྱིས། །
ཟི་མ་རྟ་ཤར་རྒྱལ་པོ་གཅིག །
མི་ཉག་དབང་ཕྱུག་རྒྱལ་པོ་གཉིས། །
རོང་གི་ཚོས་དམར་རྒྱལ་པོ་གསུམ།
ཟི་ལིང་གཡུ་འབྲུག་རྒྱལ་པོ་བཞི།
རྫོང་བཞི་གླིང་དཀར་དབང་དུ་འདུས། །
རྟགས་དང་རྟེན་འབྲེལ་འགྲིག་ནས་ཐལ། །
ལས་དང་སྨོན་ལམ་བཟང་ནས་ཐལ། །
ཁྱེད་སྐུ་ཚེ་རི་ལྟར་བརྟན་ལེ་གཅིག །
མཛད་འཕྲིན་མཚོ་ལྟར་རྒྱས་ལེ་གཉིས། །



167
རྒྱལ་ཁག་བཞི་ནས་ནོར་གཏེར་ཕབ། །
རྟེན་འབྲེལ་སྨོན་ལམ་ང་ཡིས་བྱེད། །
ཇོ་རུ་རྒྱལ་པོ་རིན་པོ་ཆེ། །
སྟེང་གོང་མ་ལྷ་ཡི་གནས་མཆོག་ནས། །
ཕྱོགས་བཞི་ཡི་བདུད་ཆེན་འདུལ་བར་མངགས། །
ཁྱེད་རྫུ་འཕྲུལ་དགུང་སྔོན་གནམ་དང་མཉམ། །
མཐོ་གནམ་ལ་ཁ་ཞེང་ཚད་ཐབས་མེད། །
ད་རྨ་སྨད་ཡུལ་གྱི་ས་ཆ་ལ། །
མ་བཞུགས་གླིང་དཀར་སྟོད་ལ་ཕེབས། །
ལྷ་ཀླུ་གཉན་གསུམ་གྲོགས་ལ་བཀུག །
སྐུ་མཁར་བཞེངས་པའི་གྲབས་ལ་བརྩོན། །
མི་རིང་མི་ནུབ་ས་ཆ་ནས། །
དར་དཀར་སྒང་པ་བོད་ལ་བཞེས། །
འདན་ཡུལ་འབྲུ་གཏེར་བཞེས་པའི་དུས། །
གླིང་དཀར་ལྷ་སྡེ་དཀར་པོ་ལ། །
ལྷ་རྟ་རྐྱང་རྒོད་ཕེབས་ལེ་ཡིན། །
སྨན་ངས་ཡེ་ཤེས་མཁའ་འགྲོར་སྤྲུལ། །
གྲོགས་དང་བསུ་མར་ཡང་ཡང་ཡོང་། །
ལྷ་སྲས་ཇོ་རུ་རིན་པོ་ཆེ།
རྟའུ་ཤེས་རབ་གྲགས་པ་གཅིག །
ཆུ་ལུང་ཆུ་ལྷ་གྲགས་པ་གཉིས། །
ཟླ་ལུང་ཟླ་བ་གྲགས་པ་གསུམ། །
སྨི་ལི་དཔོན་པོ་གྲགས་མཚན་བཞི། །
རྨ་ཉི་རྫོང་དཔོན་པོ་ལྷ་ཀླུ་ལྔ། །



168
རྟ་རྒྱུག་ཁྲི་གསོལ།
གླིང་དཔའ་བོའི་གྲལ་ལ་མཉམ་བཀོད་མཛོད། །
གླིང་ལྷ་འབངས་བཞིན་དུ་སྐྱོང་རོགས་མཛོད། །
དཔོན་ཇོ་རུའི་ཐུགས་ལ་དེ་ལྟར་བཞེས། ། །
ཞེས་གླུ་མཇུག་རྫོགས་པ་དང་། གྲགས་པ་ཐོབ་པའི་མི་གསུམ་དང་རྨི་ལི་
དཔོན་པོ་གྲགས་མཚན། རྨ་ཉི་རྫོང་དཔོན་ལྷ་ཀླུ་གཉིས་ཀྱིས་དར་དཀར་པོ་
ཡུག་རེ་རེ་དང༌། གསེར་གྱི་མཎྜལ་རེ་རེ་ཕུལ་བ་དང་རྟའུ་ཤེས་རབ་གྲགས་
པས་གླུ་འདི་འདྲ་ཞིག་ཕུལ་སོང་།
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ཤར་མི་ཉག་གཡུ་རི་རྩེ་བརྒྱད་ནས། །
མགོན་སྐྱབས་བོན་གྱི་ལྷ་ཚོགས་མཁྱེན། །
གཡུང་དྲུང་བསྟན་པའི་སྲུང་མ་མཁྱེན། །
དེ་རིང་ཤེས་རབ་གྲོགས་ལ་བྱོན། །
ས་འདི་ས་ངོ་མ་ཤེས་ན། །
ཤར་ཟི་མའི་ལྷ་རྫོང་གོང་མ་རེད། །
མི་ང་འདྲ་ང་ངོ་མ་ཤེས་ན། །
རྟའུ་ཤེས་རབ་གྲགས་པ་ཟེར། །
ཕོ་གྲགས་པ་ཐོབ་པའི་མི་གསུམ་དང༌།
སྨི་ལི་དཔོན་པོ་གྲགས་མཚན་བཞི། །
རྨ་ཉི་རྫོང་དཔོན་པོ་ལྷ་ཀླུ་ལྔ། །
གླིང་དཔའ་བོའི་དཔའ་གྲལ་བཀོད་རོགས་ཞུ། །



རྒྱལ་ཁག་བཞི་ནས་ནོར་གཏེར་ཕབ།
，
169
སྐྱབས་ཇོ་རུ་མིན་པ་ཞུ་ས་མེད། ། །
བློ་གླིང་དཀར་མིན་པ་གཏད་ས་མེད། །
ཚེ་འདི་གང་ལྷ་བུའི་ཞབས་སུ་འབྲངས། །
དཀར་ཕྱོགས་དགེ་བའི་ལས་ལ་འབུངས། །
སྐྱིད་ན་རྟ་ཁ་མཉམ་གློད་བྱེད། །
སྡུག་ན་ཁུར་པོ་མཉམ་ཁུར་བྱེད། །
ཤི་ན་སངས་རྒྱས་བསྟན་དོན་འཆི། །
ལུས་ངག་ཡིད་གསུམ་ཁྱེད་ལ་འབུལ། །
སྐྱབས་ཇོ་རུར་བཅོལ་བའི་ཞུ་རྟེན་ལ། །
རྟ་རག་དཀར་དུང་གི་ཐིག་ལེ་ལ། །
གཡུ་ཡི་རྔ་མ་རང་གྲུབ་ཅན། ། །
དར་གྱི་ཅོད་པན་ལྷབས་སེ་ལྷབ། །
དངུལ་དཀར་དྲིལ་ཆུང་སིལ་ལེ་ལེ། །
མཛེས་པའི་རྟ་ཕོ་བཅུ་གསུམ་ལ། །
ནོར་བུའི་རྒྱན་ཆ་རང་སྒྲིག་བཀལ། །
བློ་ཐེ་མེད་ཇོ་རུར་ཞུ་རྟེན་འབུལ། །
ལས་དགའ་སྐྱིད་འཛོམས་པའི་གླིང་པ་རྣམས། །
སྐུ་སྲོག་བྲག་ལས་སྲ་བར་ཤོག །
བྲག་དེ་ལ་ཞིག་རལ་མེད་པར་ཤོག །
སྐུ་ཚེ་ཆུ་ལས་རིང་བར་ཤོག །
ཆུ་ལ་རྒྱུན་ཆད་མེད་པར་ཤོག །
སྨོན་ལམ་གང་བཏབ་འགྲུབ་པར་ཤོག །
ཁྱེད་སྐྱེས་བུའི་ཐུགས་ལ་དེ་ལྟར་བཞེས། །



170
རྟ་རྒྱུག་ཁྲི་གསོལ།
ཞེས་གླུ་མཇུག་རྫོགས་པ་དང་མཉམ་དུ་ཤར་ཕྱོགས་གླིང་དཀར་གྱི་རྒྱལ་
བློན་རྣམས་རྒྱལ་ཁའི་ངང་ཞལ་རང་ཡུལ་གླིང་དཀར་ཁྲ་མོར་བསྒྱུར། །
དེ་ནས་ཉིན་ཞག་གསུམ་གྱི་ཐོག་རྨ་དེལ་ཡག་སྟག་ཐང་ཁྲ་མོ་སྟག་མ་ཤི་
པགས་པ་བརྐྱངས་འདྲའི་སྣེ་ལ་ཆུ་བོ་བབས་པ་ལྟར་ཕྱག་འཁོར་བའི་དུས་དེར།
གཞིས་བཞུགས་གླིང་གི་ཕ་ཁུ་དང་མོ་སྨན་མཁའ་འགྲོ་མ་རྣམས་ཀྱིས་ཁམས་འདྲི་
དང་བཅས་བསུ་ཆང་ལེགས་པར་བཏེགས་པ་དང་། གླིང་སྡེ་ཚོ་ཆེ་ཆུང་མེད་
པའི་དཔའ་རྟུལ་ལས་དམག་དང་བཅས་པར་རྟ་བགོས་བརྒྱབ། རྟ་ཕོ་རྒོད་
དང་རྒོད་མ་རྟེའུ་བཅས་རྩིས་པའི་ཁྱོན་གྲངས་བརྒྱ་སྐོར་རེ་ཐོབ་པས་གཞིས་བྱེས་
རྒྱལ་བློན་དང་མཁའ་འགྲོ་མོ་སྨན་སོ་སོ་ཐམས་ཅད་དགའ་སྐྱིད་དཔལ་ལ་རོལ་
བའི་ཚེ་ན། ཕ་སྤྱི་དཔོན་རོང་ཚ་ཁྲ་རྒན་གྱིས་གླིང་པ་རྣམས་ལ་འདོད་རྒྱུ་དང་
བདེ་སྐྱིད་འཛོམས་པའི་སྐབས་འདིར་འདི་བྱེད་ཀྱི་གླུ་འདི་འདྲ་ཞིག་ཡོད་ཟེར་ཏེ་
སྤྱི་དཔོན་གྱིས་གླུ་འདི་འདྲ་ཞིག་ཕུལ་སོང་།
གླུ་ཨ་ལ་ཐ་ལ་ཐ་ལ་རེད། ། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
སྐྱབས་བླ་མ་ཡི་དམ་མཁའ་འགྲོ་གསུམ། །
ཐུགས་མ་གཡེངས་ཡེ་ཤེས་སྤྱན་གྱིས་གཟིགས། །
འགྲོ་དྲུག་སེམས་ཅན་བདེ་ལ་བཀོད། །
ས་འདི་ས་ངོ་མ་ཤེས་ན། །
ཤར་གླིང་དཀར་གཡང་གི་ར་བ་རེད། །
གནས་མཁའ་སྤྱོད་གྲུབ་པའི་ཞིང་ཁམས་རེད། །
འཛམ་གླིང་ས་ཡི་ལྟེ་བ་རེད། །
སྤྱི་མཆོག་མི་ཡི་གཙུག་ཕུད་དེ། །



རྒྱལ་ཁག་བཞི་ནས་ནོར་གཏེར་ཕབ།
171
ཇོ་རུ་སངས་རྒྱས་སྤྲུལ་པ་རེད། །
མི་ང་འདྲ་ང་ངོ་མ་ཤེས་ན། །
རྨ་ཕུ་ཁྲ་ཕུ་རྫ་ཕུ་གསུམ།
རྨ་རྫ་བྱེ་མའི་ནང་རྒྱུད་ནས། །
རྫོང་མི་འགྱུར་ཁྲ་མཁར་ཁྱུང་རྫོང་ནས། ། །
ཁུ་བོ་རོང་ཚ་ཁྲ་རྒན་ཟེར། ། །
གླིང་ཇོ་རུ་རྒྱལ་པོའི་ཨ་ཁུ་ཡིན། །
ཚོ་དྲུག་གླིང་གི་འགོ་འཛིན་ཡིན། །
གཞིས་བྱེས་གླིང་དཀར་སྙན་ཡོད་ཀུན། །
གསོན་དང་ཞུ་རྒྱུ་ཨེ་འདྲ་གདའ།
བོད་ཡུལ་མུན་པའི་གླིང་གི་ཁྲོད། །
ཤཱཀྱ་ཐུབ་པའི་བསྟན་པ་དར། །
རྟ་བདུན་བཞིན་དུ་ཀུན་ལ་གསལ། །
ཇོ་རུ་རྒྱལ་པོ་གླིང་ལ་འཁྲུངས། །
འགྲོ་དྲུག་སེམས་ཅན་བདེ་ལ་འཁོད། །
ལས་འདི་ལས་བཟང་བ་ཅི་ལ་ཡོད། །
མདོ་ཁམས་གླིང་གི་མངའ་ཞབས་ལ། །
ཟི་མས་གཙོས་པའི་རྒྱལ་བཞི་འདུས། །
ཁྱད་འཕགས་ལྷ་རྟ་ཇོ་རུར་ཕུལ། །
རྟ་བགོས་ཕྱི་ནང་སྙོམ་པར་བྱས། །
ལྷ་ཡིད་མི་སེམས་མགུ་བར་བྱས། །
གསེར་གྲི་གསེར་མདུང་གསེར་ཞགས་གསུམ། །
མི་ཉག་རྡོ་ར་གཞུང་ནས་ཕབ། །



172
རྟ་རྒྱུག་ཁྲི་གསོལ།
དཔའ་རྒོད་སུ་ལ་བདག་མིན་དེ། །
ལྷ་སྲས་ཇོ་རུར་བཀའ་འདྲི་ཞུ། ། །
གནས་སྐབས་སྤྱི་ཟོག་ཚུལ་དུ་འཇོག །
སངས་རྒྱས་སྐུ་ཡི་ནང་རྟེན་ལ། །
འཇམ་དཔལ་དབྱངས་ཀྱི་རལ་གྲི་གཅིག །
ཕྱག་ན་རྡོ་རྗེའི་རུས་རྒྱན་གཉིས། །
སྤྱན་རས་གཟིགས་ཀྱི་ཤེལ་ཕྲེང་གསུམ།
གསེར་གྱི་ཛམ་བྷ་ལྷ་དགུ་དང༌། །
དུང་གི་ཛམ་བྷ་ལྷ་དགུ་ཡོད། །
སངས་རྒྱས་གསུང་གི་ནང་རྟེན་ལ། །
བཀའ་འགྱུར་གསེར་བྲིས་ཆ་ཚང་དང་། །
བསྟན་འགྱུར་དངུལ་བྲིས་ཆ་ཚང་ཡོད། །
སངས་རྒྱས་ཐུགས་ཀྱི་ནང་རྟེན་ལ། །
གསེར་གྱི་བྱང་ཆུབ་མཆོད་རྟེན་ཡོད། །
དངུལ་གྱི་རྣམ་རྒྱལ་མཆོད་རྟེན་ཡོད། །
རིན་ཆེན་ནོར་བུའི་རིགས་ཆས་ལ། །
རིན་ཆེན་གསེར་དངུལ་ཟངས་ལྕགས་གཅིག །
ནོར་བུ་གཡུ་བྱུར་གཟི་དུང་གཉིས། །
གསེར་ཟོ་དངུལ་ཟོ་དུང་ཟོ་གསུམ། །
བྱུར་ཟོ་གཟི་ཟོ་གཡུ་ཟོ་བཞི། །
གསེར་སྐྱོགས་དངུལ་སྐྱོགས་ཟངས་སྐྱོགས་ལྔ། །
གསེར་དངུལ་གཡུ་ཡི་ཇ་སྲུབ་དྲུག །
མདངས་ཅན་ཚོན་རྩི་རབ་མང་བདུན། །



རྒྱལ་ཁག་བཞི་ནས་ནོར་གཏེར་ཕབ།
173
ཁྱད་པར་ནོར་རིགས་སྣ་ཚོགས་ཡོད། །
སུག་བཞི་ནོར་གྱི་གཡང་རྫས་ལ། །
འབྲི་གཡང་ཐིག་ལེ་སྤུངས་ལེ་གཅིག །
ལུག་གཡང་གངས་རི་སྤུངས་ལེ་གཉིས། །
ར་གཡང་རྭ་བཞི་འཛོམས་ལེ་གསུམ། ། །
ཕྱུགས་རིགས་གཡང་ནོར་མང་པོ་ཡོད། །
རིན་ཆེན་ནོར་དང་ཕྱུགས་རིགས་གཡང་། །
གླིང་དཀར་སྤྱི་ཡི་རྟེན་དུ་འཇོག །
ལྷ་མཁར་ཕོ་བྲང་བཞེངས་ཉིན་མོ། །
མེད་ཐབས་མེད་པའི་རྫས་ཤིག་ཡིན། །
སུ་འཇོག་ནོར་གྱི་བདག་པོ་ལ། །
ང་རང་བསམ་ཚུལ་ཨེ་འདྲ་གདའ། །
འོམ་བུའི་ཤཱཀྱ་གུ་རུ་གཅིག ། །
འོམ་བུའི་ཨ་ནུ་དཔའ་སེང་གཉིས། ། །
སྤྱི་ནོར་བདག་འཛིན་བསྐོས་ན་བསམ། །
ཨེ་འགྲིག་ཀུན་གྱིས་ཞིབ་པར་དཔྱོད། །
འགྲིག་ན་རྣ་བའི་བཅུད་དུ་འཛིན། །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་དེ་ལྟར་ཕུལ་བས་ཐམས་ཅད་ཀྱིས་ཕ་སྤྱི་དཔོན་གྱིས་གསུངས་པར་
མོས་པ་དང་། མགུ་བ། དགའ་བ་ཅི་རིགས་ཀྱིས་མངོན་པར་བསྟོད་ནས་
རང་རང་གི་མཁར་ལ་བྱོན། ཕྱི་ཉིན་སླར་ཡང་གླིང་གི་རྒྱལ་བློན་ཐམས་ཅད་
འདུས་ནས་དགའ་སྐྱིད་ཀྱི་ཐུགས་སྤྲོར་རོལ་ནས་རྒྱལ་ཁ་དང་བཀྲ་ཤིས་ཀྱི་གཏམ་
བཟང་ཅི་དགར་གླེང་བཞིན་བཞུགས་པའི་སྐབས་ཁྲོ་ཐུང་གི་བསམ་པར་ཟི་མ་



174
རྟ་རྒྱུག་ཁྲི་གསོལ།
དང་། ཟི་ལིང་། མི་ཉག་སོགས་རྒྱལ་ཁམས་བཞི་དབང་དུ་བསྒྱུར། རྟ་ཡི་
གཡང་དང་རིན་པོ་ཆེ་བསམ་གྱིས་མི་ཁྱབ་པ་གླིང་ཡུལ་དུ་དྲངས། ལྷ་མཁར་
བཞེངས་པའི་མཐུན་རྐྱེན་ཆ་ཚང་འགྲིག ཡིན་ན་ཡང་ངེད་ཁྲོ་ཐུང་ལ་སྐལ་བ་
འཇིགས་པ་ཞིག་མ་འཐོབ། དེ་རིང་ཇོ་རུ་ནི་རྨ་སྨད་གཡུ་ལུང་སུམ་མདོར་ལོག་
ནས་འདིར་མི་གདའ། ད་ སྐབས་འདི་དང་བསྟུན་ནས་ཁ་མཁས་ལ་འདྲ་་
ཆགས་པའི་གཏམ་འགའ་བཤད་ནས་ངའི་སྲིབ་པ་འཁོལ་མོ་རོག་རྫོང་དེ་ཉམས་
གསོ་ལེགས་པོ་ཞིག་བྱེད་དགོས་སྙམ་ནས་ཁྲོ་ཐུང་གིས་གླུ་འདི་འདྲ་ཞིག་ཕུལ་
ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
བོན་སྟོན་སྟོན་པ་གཤེན་རབ་མཁྱེན། །
བོན་སྐུ་ཚེ་དབང་རིག་འཛིན་མཁྱེན། །
བོན་གྱི་སྲིད་པའི་ལྷ་ཚོགས་མཁྱེན། །
དུས་དེ་རིང་ཁྲོ་ལུའི་གླུ་སྣ་དྲོངས། །
ས་འདི་ས་ངོ་མ་ཤེས་ན། །
གླིང་ས་མཐོང་བ་ཀུན་སྨོན་ཟེར། །
ཡིན་ཐག་ཆོད་སྟག་ཐང་ཁྲ་མོ་རེད། །
མི་ང་འདྲ་ང་ངོ་མ་ཤེས་ན། །
ས་བཙན་པོ་རྫ་མ་གཡང་འགག་ནས། །
སྲིབ་བཙན་སུ་རུ་ནག་རྫོང་ནས། །
བྲག་བཙན་པོ་མདུང་རྩེ་མར་གཤམ་ནས། །



175
རྒྱལ་ཁག་བཞི་ནས་ནོར་གཏེར་ཕབ།
སྲིབ་པ་འཁོལ་མོ་རོག་རྫོང་ནས། །
སྟག་རོང་དཔོན་པོ་ཁྲོ་ཐུང་ཟེར། །
ལྷ་རྟ་མགྲིན་དམར་པོའི་སྤྲུལ་པ་ཡིན། །
ད་ཉོན་དང་གླིང་རུའི་དམག་དཔོན་ཚོ། །
ཟི་མ་ཟི་ལིང་རྒྱལ་ས་ནས། །
མགྱོགས་པ་རླུང་གི་གཤོག་ལྡན་རྟ། །
ལྡིང་ཡ་རྒོད་ཀྱི་སྒྲོ་ལྡན་རྟ། །
ཁྲ་ཁྱུ་མང་པོ་གླིང་ལ་ཕབ། །
མི་ཉག་ཡུལ་ནས་གསེར་རྫོང་ཕབ། ། །
ཚ་བ་རོང་ནས་མདའ་རྫོང་ཕབ། །
མཚལ་དམར་རོང་ནས་ཚོས་རྫོང་ཕབ། །
ནོར་བུའི་རིགས་དང་ཚོས་ཀྱི་རིགས། །
མ་ལུས་གླིང་ལ་འཛོམས་ལེ་རེད། །
གླིང་དཀར་ལས་བསོད་ཆེ་ལེ་རེད།།
ཡིན་ན་ང་རང་བསམ་ཚུལ་ལ། །
ང་ཁྲོ་ལུའི་འཁོལ་མོ་རོག་རྫོང་དེ། །
ལྷ་རྟ་མགྲིན་དམར་པོའི་རྟེན་མཁར་ཡིན། །
གླིང་སྟག་རོང་ཕ་བུའི་གཞིས་མཁར་ཡིན། །
ལོ་མང་པོ་སོང་བའི་མཁར་རྙིང་རེད། །
གླིང་སྤྱིའི་སྐུ་མཁར་མ་བཞེངས་གོང་། །
སྔོན་ལ་ཉམས་བཟོ་བྱས་ན་བསམ། །
ཨེ་ཡོང་གླིང་དཀར་བསམ་བློ་ཐོངས། །
སྒོས་སུ་སྤྱི་དཔོན་བསམ་བློ་ཐོངས། །



176
རྟ་རྒྱུག་ཁྲི་གསོལ།
གོ་ན་རྣ་བའི་དཀྱིལ་ལ་ཞོག །
ཅེས་གླུ་དེ་ལྟར་ཕུལ་བ་དང་། ཕ་སྤྱི་དཔོན་རོང་ཚ་ཁྲ་རྒན་གྱིས་གླིང་སྤྱི་
པའི་སྐུ་མཁར་སྔོན་ལ་བཞེངས་དགོས་ལེ་ལྷ་གོང་མའི་ལུང་བསྟན་ཡོད་པས།
སུས་ཀྱང་ལུང་བསྟན་ལས་འགལ་བ་བྱེད་མི་ཕོད། མ་འོངས་གླིང་དཀར་སྤྱི་ཡི་
སྐུ་མཁར་དང་། ཡང་སྒོས་ཕོ་དཔའ་བོ་རེ་ལ་སྐུ་མཁར་རེ་བཞེངས་མི་གཅིག་
ཡོད་ཟེར་བ་སྲིད་པའི་མ་ཡིག་ནང་གསལ། གླིང་པ་ཀུན་གྱིས་དེ་དོན་ཡིད་ལ་
བཅངས་དགོས་པ་དང་ལྷག་པར་དུ་ཁྲོ་ཐུང་གིས་ཟོལ་མེད་པར་དེ་ལྟར་བྱེད་
དགོས། ད་གནས་སྐབས་དོན་གལ་ཆེ་བ་མེད་པས་རང་གནས་སུ་བྱོན་ན་་
འགྲིགས་གསུངས་པ་དང་། བཀྲ་ཤིས་བཅད། གླིང་གི་ཕ་ཁུ་མོ་སྨན་བཅས་
པ་རང་གནས་སུ་བྱོན་པར་གདའོ། ། ། ། །



177
ལེའུ་བཞི་པ།
ཇོ་རུའི་ངོ་མཚར་རྫུ་འཕྲུལ་གྱིས། །
གླིང་དཀར་མཚེར་ས་བྱང་ལ་སྤོས། །
འདན་མ་ཚྭ་གཏེར་ལེན་པར་སོང་། །
རྒྱུ་ཡི་ཚོང་དཔོན་གླིང་ལ་བྱོན། །
ལྷ་སྲས་ཇོ་རུ་ཟི་མ་ཡུལ་ནས་བཤར་རེར་རྨ་སྨད་གཡུ་ལུང་སུམ་མདོར་ཕྱག་
ཕེབས་ནས་མ་ཡུམ་གྱི་ཞལ་མཇལ། ཟི་མ་བཅས་རྒྱལ་ཁག་བཞི་གླིང་འོག་ཏུ་
འདུས་པ་དང་རིན་པོ་ཆེའི་ནོར་གཡང་ཕབ་པའི་ཚུལ་གསུང་གླེང་མཛད་པའི་
སྐབས་གློ་བུར་དུ་ཇོ་རུའི་ཐུགས་ལ། ད་གླིང་དཀར་སྤྱིའི་སྐུ་མཁར་བཞེངས་
པའི་མཐུན་རྐྱེན་ཕལ་མོ་ཆེ་འགྲིག་ཐལ། ཡིན་ན་ཡང་གླིང་གིས་རུ་སྒྱུར་མ་བྱས་
ན་སྐུ་མཁར་བཞེངས་ཐབས་བྲལ་བས་ཐབས་ཤིག་མ་བྱས་ན་འགྲིགས་མི་ཐལ་
དགོངས་ནས་ཇོ་རུ་རྒྱལ་པོས་གྲངས་ལས་འདས་པའི་ཇོ་རུར་སྤྲུལ་ནས་ཨ་སྔོན་
གནམ་དང་དོག་མོའི་ས། ཉི་རི་ཉི་དང་སྲིབ་རི་སྲིབ། སྔོན་མོའི་ཆུ་དང་
ནགས་ཀྱི་རྩེ་མོ་ཐམས་ཅད་ཇོ་རུས་བཀང་། གླིང་པ་དྲག་ཞན་མེད་པའི་ཁྱིམ་
དང་། སྐུ་སྤྲང་པོ་འདུག་སར་ཡང་ཇོ་རུ་བརྒྱ་ཚོ་ལྔ་རེ་ཙམ་དང་། བདུན་རེ་
ཙམ། བརྒྱད་རེ་ཙམ། བཅུ་རེ་ཙམ་གྱིས་ཕོར་རུ་ཨ་གས་རྩིད་འཛིན་དང་།
ངོ་ཚ་བློ་ གྲོལ། ལྕང་ ཕོར་ཁྲ་ གོག་བཅས་ཁྱེར་ནས་ཟ་རྒྱུ་ཡོད་ཚད་ བཟས།



178
རྟ་རྒྱུག་ཁྲི་གསོལ།
གྱོན་རྒྱུ་ཡོད་ཚད་གྱོན་ནས་གླིང་པ་རྣམས་འདུག་བཟོད་མི་བདེ་བ་ཞིག་བཟོས་
པས་གསེར་པའི་ཉི་འབུམ་དར་ཡག་དང་། གུ་རུ་ཤཱཀྱ་རྒྱལ་མཚན། སྐྱ་ལོ་
སྟོན་པ་རྒྱལ་མཚན། དཀར་རུ་ཉི་མ་རྒྱལ་མཚན། ནག་རུ་ཐར་པ་རྒྱལ་་
མཚན། རྨུ་སྤྱང་རིན་ཆེན་དར་ལུ། དར་རྗེ་སེང་སྟག་ཁྱུང་རྒྱལ། དཔའ་
བོ་འདན་མ་བྱང་ཁྲ། ཀ་བཞི་དཔོན་པོ་ལྷུན་གྲུབ། དར་འཕེན་དུག་གི་སྡོང་
པོ། སྒ་སྡེ་ཆོས་སྐྱོང་བེར་ནག་བཅས་རིམ་བཞིན་སྤྱི་དཔོན་དང་རྒྱ་ཚའི་སྐུ་གམ་
དུ་བཅར་བ་དང་། ཇོ་རུ་ཁྲི་སྡེ་བཅོ་བརྒྱད་ཀྱིས་ཆགས་ས་དང་རྟེན་ས་མེད་པ་
བཟོ་ལེ་འདུག་པས་ཅི་བྱས་ན་དགའ་ཟེར། འགའ་ཞིག་གིས་ཐབས་ཤིག་མ་
བྱས་པར་དེ་ལྟར་འདུག་ཐབས་མེད་ཟེར་བའི་སྐབས། དར་འཕེན་དུག་གི་
སྡོང་པོས་གླིང་པ་རྣམས་ལ་བྱ་ཐབས་ཀྱི་གླུ་འདི་འདྲ་ཞིག་བླངས་སོ། །
གླུ་ཨ་ལ་ཐ་ལ་ཐ་ལ་རེད། ། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
གླུ་ཕ་རྒྱུད་ནམ་མཁའ་སྟོང་པའི་གླུ།
སྟོང་པའི་གླུ་ཞིག་མི་ལེན་རྒྱུ། །
མཐོ་ནམ་མཁའ་མཐའ་དབུས་མེད་པའི་གླུ། །
གླུ་མ་རྒྱུད་ཆུ་བོ་གཞུང་འབྱམས་གླུ། །
འབྱམས་པའི་གླུ་ཞིག་མི་ལེན་རྒྱུ། །
ཆུ་ལ་རྒྱུན་ཆད་མེད་པའི་གླུ། །
གླུ་རང་རྒྱུད་རྩ་རླུང་འཁྲུལ་པའི་གླུ། །
འཁྲུལ་པའི་གླུ་ཞིག་མི་ལེན་རྒྱུ། །
རྩ་རླུང་རང་དབང་ཐོབ་པའི་གླུ། །
རྩ་ལ་འགག་པ་མེད་པའི་གླུ།



གླིང་དཀར་མཚེར་ས་བྱང་ལ་སྤོས།
179
དེ་རིང་དཔའ་བོའི་གྲོགས་ལ་ལེན། །
ས་འདི་ས་ངོ་མ་ཤེས་ན། །
ཤར་གླིང་དཀར་གཡང་གི་ར་བ་རེད། །
འདུ་ར་སྟག་ཐང་ཁྲ་མོ་རེད། ། །
མི་ང་འདྲ་ང་ངོ་མ་ཤེས་ན། །
སྨུག་པོ་ལྡོང་གི་ནང་རྒྱུད་ནས། །
དར་འཕེན་དུག་གི་སྡོང་པོ་ཟེར། །
རྒྱ་དཀར་ནག་གཉིས་ལ་གྲགས་ལེ་ཡིན། །
མཐོ་གསེར་ཁྲི་སེར་པོའི་ཡང་སྟེང་ནས། །
ཕ་སྤྱི་དཔོན་རོང་ཚ་ཁྲ་རྒན་གསོན། །
ལོ་ཤས་འདས་པའི་སྔོན་རོལ་ན། །
མགོན་པོ་ཆོས་སྐྱོང་བེར་ནག་གིས། །
དབང་སྐུར་བྱིན་རླབས་མཛད་པའི་དུས། །
རྨ་ཆུ་ལན་མེད་ཁུག་ཟུར་ནས། །
རྨ་ཐང་སྐྱ་མོའི་ཚུར་མཐའ་ལ། །
ཇོ་སྡེ་ཁྲི་འཁོར་བཅོ་བརྒྱད་ཆགས། །
གླིང་དཀར་ཁྲ་མོའི་ས་ཆ་ལ། །
ཟ་རྒྱུ་ཡོད་ཚད་ཇོ་རུས་ཟོས། །
གྱོན་རྒྱུ་ཡོད་ཚད་ཇོ་རུས་གྱོན། །
གླིང་དཀར་རྒྱལ་བློན་འབངས་འཁོར་བཅས། །
འདུག་ཐབས་མེད་པ་ཆགས་པའི་དུས། །
གླིང་དཀར་རུ་བ་བྱང་ལ་སྤོས། །
བྱང་ཐང་གསེར་ཐང་འབར་བ་ལ། །



180
རྟ་རྒྱུག་ཁྲི་གསོལ།
ལོ་ངོ་གསུམ་རིང་འདུག་དགོས་གསུངས། །
དར་འཕེན་བློ་ཡིས་དཔྱད་པས་ན། །
གླིང་དཀར་རུ་སྒྱུར་བྱས་ན་བསམ། །
ལ་ཆེན་སྤྱི་དཔོན་ཁྲ་རྒན་ཁྱེད། ། །
དགོངས་པ་དགུང་སྔོན་གནམ་ལས་མཐོ། །
ཇུས་རིག་པ་ནམ་མཁའི་སྐར་ཚོགས་འདྲ། །
ད་ཅི་བྱེད་ཁྱེད་ཀྱིས་དགོངས་པ་བསྐོར། །
དོན་ཡང་དག་ཐག་གཅོད་མ་བྱུང་ན། །
གླིང་འབངས་འཁོར་བཀྲེས་ནས་འཆི་ལེ་གཅིག །
ལུས་གཅེར་བུར་ལུས་ནས་འཁྱག་ལེ་གཉིས། །
བཤད་མི་དགོས་ཡོང་རྒྱུ་ཀུན་ཤེས་རེད། །
ཇུས་ཡག་མོ་ད་ལྟ་དགོས་རན་གདའ། །
ང་བློ་ཆུང་ཞུ་རྒྱུ་དེ་ཙམ་ཡིན། །
གླིང་རྒྱལ་བློན་ཐུགས་ལ་དེ་ལྟར་ཆོངས། །
མ་གོ་གླུ་ལ་སྐྱོར་རྒྱུ་མེད། །
ཅེས་ཟེར་བའི་གླུ་དེ་ལྟར་ཕུལ་བ་དང༌། དཔའ་བོ་ཆེ་འབྲིང་ཆུང་གསུམ་
ཐམས་ཅད་ཀྱིས་ད་ནི་ཇོ་རུས་ས་ཆགས་མི་འཇུག་ཐག་ཆོད་རེད་ཅེས་ཅ་ཅོ་རང་
དགར་གླེང་སྐབས། ཁྲི་དཔོན་ཞལ་ལུ་དཀར་པོ་ཐུགས་ཁྲོ་བའི་ཚུལ་གྱིས་སྤྱན་
མིག་ཚེས་ཆེན་བཅོ་ལྔའི་སྐར་ཆེན་འདྲ་ལེ་དེ་ཁྲ་འཁྱིལ་ལེར་དཔའ་བོ་རྣམས་ལ་
ནན་གྱིས་གཟིགས་ནས་ན་རེ། ཇོ་རུ་ནི་སྤྲུལ་པ་བརྒྱ་སྐྱེས་སྟོང་སྐྱེས་ཐུབ་པའི་
རིགས་གསུམ་མགོན་པོའི་རྣམ་སྤྲུལ་ཡིན་པས། ངེད་ཚོས་ཇོ་རུ་བཙལ་ནས་ཞི་
བའི་ཞུ་བ་འབུལ་རྒྱུ་ལས། གཏམ་ངན་ཅི་ནས་བརྗོད་མི་རུང་ཞེས་གསུངས་པ་
དང༌། ཕ་སྤྱི་དཔོན་གྱིས་ད་ལྟ་དར་འཕེན་གྱིས་བརྗོད་པའི་གཏམ་དེ་བདེན་པ་



གླིང་དཀར་མཚེར་ས་བྱང་ལ་སྤོས།
181
ཡིན་པས་གླིང་པ་རྣམས་ཀྱིས་གོ་བར་བགྱིས། ང་རྒས་པོས་རྒྱུ་ཚའི་བཀའ་
བཞིན་ཇོ་རུར་ཞུ་བ་འབུལ་བར་བསྐྱོད་ཆོག་གསུངས་ནས་གྲོས་ ཐག་ བཅད།
ཕྱི་ཉིན་ནམ་མཁའ་ལངས་པ་དང་། འཛད་མེད་རྩམ་ཕོར་གྱི་ནང་ནས་ཚེ་རྩམ་
དོ་པོ་གཉིས་བསྡོགས། འདོ་བ་ཤ་སྤྱང་དྲེལ་མགོ་ལ་སྒ་སྲབ་བསྟད་ནས་གོང་དུ་
བཅིབས། རྨ་ཆུའི་མཐའ་ནས་བྱོན་པས་རྨ་ཐང་སྐྱ་མོ་རུ་རིང་གི་སྣེ་ལ་འབྱོར་
བའི་དུས། ཇོ་རུ་ཁྲི་འབུམ་མང་པོ་འབུ་གྲོག་མ་ཚང་ནས་དོན་པ་ལྟར་ཟིང་
ཟིང་ལོང་ལོང་ངང་བྱུང་བ་དང་ཇོ་དུ་ཆུང་ངུ་རྣམས་མགོ་སྐྲ་གྱེན་དུ་གཟེངས།
ཤིག་སྲོ་མ་གཉིས་ཀྱིས་བཟས་ལེ་ལག་་གིས་འཕུར། ཁ་ནས་ཨ་ཕ་དང་ཨ་མ་
སླེབས་ཐལ་དེ་རིང་ངེད་རྣམས་ལ་ཟ་རྒྱུ་དང་འཐུང་རྒྱུ་གྱོན་རྒྱུ་ཅི་ཁྱེར་ཡོད་ཟེར་
ནས་ལག་པ་རེ་རེ་བཞིན་བརྐྱངས། སྤྱི་དཔོན་གྱི་སེམས་ལ་འདི་ནི་ཇོ་རུའི་སྤྲུལ་
པ་ཡིན་གྱི་རེད་མ་གཏོགས། ་ འདི་འདྲའི་སྐྱོ་མོ་དཔེ་སྲིད་ཀྱི་མ་རེད་དགོངས་
ནས་ རང་དབང་མེད་པར་སྤྱན་ ཆབ་ མུ་ཏིག་ གི་ རྡོག་ལྟར་ཧྲིལ་ལི་ལིར་ ཤོར།
ཐུགས་ལ་སྐྱོ་ཤས་ཚད་མེད་པ་ཞིག་བྱུང་ནས་ཕྲུ་གུ་རྣམས་ལ་ཕྱེ་རྩམ་མཛུབ་་
གསུམ་ཚུམ་པོ་རེ་ལས་མ་སྟེར་ཡང་། རྩོམ་པ་མི་འདང་བར་འགའ་རེར་རྩམ་
སུར་བདུག་བྱེད་ཙམ་ལས་སྟེར་རྒྱུ་མ་རྙེད་པས་ཐུགས་ངོ་ཡང་སྐྱེངས་བཞིན་དུ་ཇོ་
རུ་ཆུང་ངུ་རྣམས་ལ་ཇོ་དཔོན་རྣམས་ག་ན་ཡོད་ཟེར་དྲིས་པ་དང་། ཇོ་དཔོན་
གཅིག་སྤྱི་དཔོན་གྱི་ཐད་དུ་བྱུང་ནས་ཇོ་དཔོན་ཟེར་བ་ངེད་རང་ཡིན། ཁྱེད་
འདིར་བྱོན་ནས་དོན་ཅི་ཡོད་ཟེར། སྤྱི་དཔོན་གྱིས་འདི་ལོ་ལུང་པ་གང་སར་ཇོ་
རུས་ཁེངས་ནས་འདུག་བཟོད་མི་བདེ་བར་ཇོ་རུ་རྒྱལ་པོར་ཞུ་བ་འབུལ་བར་འོང་
ལེ་ཡིན་ཟེར། ཇོ་དཔོན་གྱིས་དུས་ད་ལོ་རྨ་སྨད་གཡུ་ལུང་སུམ་མདོ་ལ་སྔར་
སྐྱེས་པའི་གྲོ་མའི་རྩ་བ་སྟོང་། སྦེ་ཨབ་ར་ཐམས་ཅད་སྤྱང་ཀི་དང་ཝ་མོ་ལ་
སོགས་པའི་གཅན་གཟན་རྣམས་ཀྱིས་བཟས། ད་ཟ་རྒྱུ་མེད་པར་བཀྲེས་་་་་
ལྟོགས་ཀྱིས་མནར་བས། ཇོ་རུ་རྨ་སྟོད་ཡུལ་ལ་མི་ཡོང་ཀ་མེད་བྱུང་ཟེར་བ་



182
རྟ་རྒྱུག་ཁྲི་གསོལ།
དང་། ཕ་སྤྱི་དཔོན་གྱིས་དཔོན་ཇོ་རུ་ཡིན་ལེ་མཁྱེན་ནས་ཇོ་རུའི་མདུན་དུ་
བཅར། ལག་གཉིས་ཐལ་མོ་སྦྱར། ཞལ་ནས་ཨ་ཞོ་ཇོ་ཞོ་རིན་པོ་ཆེ། ཇོ་ཞོ་
དར་དཀར་རིན་པོ་ཆེ། དར་དཀར་པོ་འགྱུར་མེད་རིན་པོ་ཆེ། སྙན་དབང་
པོ་མ་གཡེངས་ང་ལ་གསོན། ང་མི་རྒན་གྱི་ཞུ་ཚིག་འདི་གསོན་གསུངས་ནས་གླུ་
འདི་འདྲ་ཞིག་ཕུལ་སོང་། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། ། ་
གླུ་ཐེངས་གསུམ་ངག་གི་འགུག་ལུགས་རེད། །
སྐྱབས་དཀོན་མཆོག་གསུམ་ལ་གསོལ་བ་འདེབས། །
བྱིན་རླབས་མ་ཆུང་ཐུགས་རྗེས་གཟིགས། །
ས་འདི་ས་ངོ་མ་ཤེས་ན། །
རྨ་ཐང་རྐྱང་མོ་རུ་རིང་ཟེར། །
ང་འདྲ་ང་ངོ་མ་ཤེས་ན། །
གླིང་དཀར་ནོར་བུའི་ས་ཆ་ནས། །
ཕ་སྤྱི་དཔོན་རོང་ཚ་ཁྲ་རྒན་ཟེར། །
གླུ་འདི་གླུ་ངོ་མ་ཤེས་ན། །
ང་མི་རྒན་དལ་བ་རིང་མོ་ཟེར། །
ས་ག་མ་ཡུལ་ལ་མི་ལེན་དེ།
དུས་དེ་རིང་མི་ལེན་ཀ་མེད་རེད། །
ད་ལོ་གླིང་གི་ས་ཆ་ལ། །
ཇོ་རུ་ཁྲི་འབུམ་མང་པོ་སྤུངས། །
ཨ་སྔོན་གནམ་དེ་ཇོ་རུས་གང་། །
དོག་མོའི་ས་དེ་ཇོ་རུས་གང་། །



183
གླིང་དཀར་མཚེར་ས་བྱང་ལ་སྤོས།
ཉི་རི་ཉི་དེ་ཇོ་རུས་གང་།. །
སྲིབ་རི་སྲིབ་དེ་ཇོ་རུས་གང་། །
ཉི་སྲིབ་བར་ལ་ཇོ་རུས་གང་། །
ཟ་རྒྱུ་ཡོད་ལེ་ཇོ་རུས་བཟས། །
འཐུང་རྒྱུ་ཡོད་ལེ་ཇོ་རུས་བཏུང་། །
གྱོན་རྒྱུ་ཡོད་ལེ་ཇོ་རུས་གྱོན། །
ད་དུང་དེ་ལྟར་མཛད་ཟེར་ན། །
གཅིག་ནས་གླིང་པར་མི་ཕན་རེད། །
སྒོས་སུ་ཇོ་རུར་མི་བཟང་གདའ། །
གནའ་མིའི་བོད་ཀྱི་གཏམ་དཔེ་ལ། །
དཔེ་བཞག་ན་འདྲ་མ་འདི་འདྲ་གདའ། ། །
གནས་རི་ཁྲོད་འགྲིམ་པའི་རྣལ་འབྱོར་ལ། །
ཟས་སྒྲུབ་རྒྱགས་འབུལ་མཁན་མེད་གྱུར་ན། །
གནས་རི་ཁྲོད་འགྲིམ་རྒྱུ་ཕར་ཚད་ཟེར། །
རྟ་ཤ་ཤེད་མེད་པའི་འདོ་བ་ལ། །
གཟན་རྩྭ་ཆག་ཟ་རྒྱུ་མེད་གྱུར་ན། ། །
རྒྱུག་བང་ཁ་གཅོད་རྒྱུ་ཕར་ཚད་ཟེར། །
དཔེ་དེ་དོན་བཞིན་དུ་གླིང་གི་སར། ། །
ཟ་རྒྱུ་གྱོན་རྒྱུ་མེད་ཟེར་ན། ། །
ཁྱེད་ཇོ་རུར་མཆོད་པ་ཕར་ཚད་རེད། །
གླིང་རྒྱལ་འབངས་སྤྲང་ལ་གྱུར་ལེ་རེད། །
ཁྱོད་ཇོ་རུ་རྒྱལ་པོ་རིན་པོ་ཆེ། །
གླིང་སྡུག་བཟོད་མི་བདེ་འབྱུང་བའི་དུས། །



184
རྟ་རྒྱུག་ཁྲི་གསོལ།
ད་ཅི་བྱེད་དྲང་གཏམ་གསུང་རོགས་མཛོད། །
ཅེས་གླུ་དེ་ལྟར་ཕུལ་བ་དང་། ཇོ་རུ་ན་རེ། ཇོ་རུ་རྨ་སྨད་ལ་མ་ཆགས་
པར་རྨ་སྟོད་ལ་འོང་བར་ཁྱེད་རྣམས་སེམས་སྡུག་རྒྱུ་ཅི་མེད། ལ་ཆེན་གཏམ་ཕ་
ལ་གསང་ནས་སུ་ལ་ཤོད། ཟས་མ་ལ་བསྐུངས་ནས་སུ་ལ་སྤྲོད་ཟེར་བའི་དཔེ་
ལྟར། དྲང་གཏམ་དཔོན་ལ་མི་ཞུ་སུ་ལ་ཞུ། རྨ་སྟོད་ཇོ་རུས་བཀང་དགོས་
དོན་འདི་འདྲ་ཞིག་ཡིན་གསུངས་ནས་གླུ་འདི་བཞེངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
ས་འདི་ས་ངོ་མ་ཤེས་ན། །
རྨ་ཡུལ་རྐྱང་ཐང་རིང་མོ་ཟེར། །
ང་འདྲ་ང་ངོ་མ་ཤེས་ན། །
རྨ་སྨད་ཇོ་རུ་རྒྱལ་པོ་ཟེར། །
ཚོ་ཆེན་ལྷ་སྡེ་དཀར་པོ་གཅིག །
ཡང་སྡེ་དར་སྡེ་མཚོ་མོ་གཉིས། །
གླིང་ལ་ཆགས་པའི་གཞི་མ་ལ། །
མི་ཆགས་བཟོ་དོན་ཨེ་འདྲ་ཡོད། །
གླིང་དཀར་ནོར་བུའི་ས་ཆ་ལ། །
ལྷ་ཀླུ་གཉན་གསུམ་གྲོགས་ལ་བཀུག །
ཨར་ལས་བྱེད་མི་རྒྱ་ནས་འདྲེན། །
ཨར་དཔོན་ཇོ་རུ་ངེད་ཀྱིས་བྱེད། །
སྔར་མེད་གླིང་གི་རྒྱལ་ས་ལ། །
སྐྱིད་ཀྱི་ལྷ་མཁར་ཕྱུག་མོ་གཅིག །



185
གླིང་དཀར་མཚེར་ས་བྱང་ལ་སྤོས།
དགའ་བའི་ཇ་མཁར་སྨུག་པོ་གཉིས། །
སྤྲོ་བའི་བསྟན་མཁར་དགའ་མོ་གསུམ། །
འདོད་རྒུའི་མཁར་གསུམ་བཞེངས་དགོས་གདའ། །
རྒྱ་གར་གྲུབ་ཆེན་བརྒྱད་ཅུ་ཡི། །
རྣམ་སྤྲུལ་དཔའ་རྟུལ་བརྒྱད་ཅུ་ནས། །
ནང་ཚན་དཔལ་རྟུལ་སུམ་ཅུ་ལ། །
གཞིས་གནས་མཁར་རེ་བཞེངས་དགོས་གདའ། །
ལོ་གསུམ་སྐུ་མཁར་བཞེངས་རིང་དུ། ། །
གླིང་དཀར་རུ་བ་བྱང་ལ་སྤོས། །
གླིང་མི་གཅིག་མེད་ལེ་བྱང་ལ་བྱོན། །
བྱང་ཐང་ཆེན་གསེར་ཐང་འབར་བ་ལ། །
ས་ཆགས་ན་དབྱར་ས་འཕྲོ་ལེ་ཡིན། །
ས་ཆགས་ན་དགུན་ས་འཕྲོ་ལེ་ཡིན། །
དུས་དབྱར་དགུན་འཕྲོས་པའི་ས་ཆ་ལ། །
ལོ་གང་མ་གསུམ་རིང་འདུག་དགོས་ཡོད། །
དོན་དམ་པ་ང་ཡི་བཀའ་བཞིན་བྱེད། །
དེ་མ་བྱུང་གླིང་པ་ཁྲལ་གྱིས་ལྕག །
ས་རྡོ་ཤིང་གསུམ་གྱི་ཁྲལ་ཞིག་བསྐུལ། །
མི་ལྕོགས་ཁུར་པོ་བསྐུར་ལེ་ཡིན། །
མི་རྟ་དྲེལ་གསུམ་གྱི་ཁྲལ་ཞིག་དེད། །
མི་འདོད་བཙན་གྱིས་དེད་ལེ་ཡིན། །
མི་ཆོག་དམོད་མོ་འདེབས་པས་ན། །
ཇོ་དམག་གླིང་དཀར་སྟོད་ལ་ཕབ། །



186
AIR WR
རྟ་རྒྱུག་ཁྲི་གསོལ།
གླིང་མི་གཅིག་མེད་ལེ་ས་མཐའ་ལ། །
ཁྲ་རིང་འུར་གྱིས་སྨྱུག་པའི་དུས། །
སྔ་ལེ་མ་རེད་ཕྱི་ལེ་རེད། །
འཇམ་བཤད་ངག་གིས་སྐུལ་བའི་དུས། །
གླེང་མེད་བསྒྲུབས་ན་མཁས་པ་ཟེར། །
དེ་དོན་སྤྱི་དཔོན་ཡིད་ལ་ཆོངས། །
མ་བཞུགས་རྨ་སྟོད་ཡུལ་ལ་བྱོན། །
གླིང་དཀར་རུ་སྒྱུར་མ་བྱས་གོང་། །
ཚོ་དྲུག་གླིང་གི་ས་ཆ་ནས། །
ཇོ་རུ་ཁྲི་འཁོར་བཅོ་བརྒྱད་ལ། ། །
ལོ་གསུམ་འདང་བའི་ཟ་གྱོན་བསྡུས། །
གཞེས་ཀྱི་གཟའ་ཆེན་དགེ་བའི་ཉིན། །
ཇོ་དཔོན་བདུན་ལ་རྩིས་འབུལ་དགོས། །
གོ་ན་སྤྱི་དཔོན་ཐུགས་ལ་ཆོངས། །
མ་གོ་གླུ་ལ་སྐྱོར་རྒྱུ་མེད། ། །
ཅེས་གླུ་དེ་ལྟར་བཞེས་པ་དང་། ཕ་སྤྱི་དཔོན་གྱིས་སོར་བཅུའི་འདབ་མ་
སྤྱི་བོར་བཀོད། པུས་མོའི་ལྷ་ང་ས་ལ་བཙུགས། ཕྱག་གསུམ་ཕུལ་ནས་ཇོ་
རུའི་བཀའ་ལ་མངོན་པར་བསྟོད། དད་པས་ལུས་ཀྱི་སྤུ་ལོང་གཡོས། སེམས་
འགུལ་གྱིས་མིག་ལ་ཆུ་ཞག་འཁོར་བཞིན་པར་ཐུགས་ལ་ཡི་དྭགས་ཀྱི་གྲོང་ལ་
སླེབས་པ་ལྟར་གྱི་ཇོ་ཕྲུག་ཟས་གོས་མེད་པར་དམར་ཧྲེང་དུ་ལྟོགས་སྐད་ལྷང་ལྷང་
སྒྲོག་མཁན་འདི་རྣམས་ནི་ཇོ་རུ་ཁོང་གི་སྤྲུལ་པ་རེད་གདའ། ད་སེམས་སྐྱོ་མོ་
བྱེད་དོན་མེད། དེ་ལས་ གླིང་སྟོད་དུ་བྱོན། ཇོ་ཕྲུག་རྣམས་ལ་དགོས་པའི་
ཟས་གོས་བསྡུས་ནས་ཕུལ་ན་ཡག་ལེ་གདའ་དགོངས་ནས། ཇོ་རུ་ལྷ་སྲས་རིན་



187
གླིང་དཀར་མཚེར་ས་བྱང་ལ་སྤོས།
པོ་ཆེ། ཁྱེད་དགོངས་པ་ཉི་མའི་ཟེར་མདངས་ཀྱིས་ང་སྤྱི་དཔོན་བློ་མུན་བསལ་
ནས་བྱུང་། ད་མི་རྒན་མ་འདུག་གླིང་ལ་བྱོན། ཁྱེད་ལྷ་སྲས་བཀའ་བཀོད་
གླིང་ལ་བསྒྲགས། གླིང་མི་གཅིག་མེད་ལེས་ཤེས་ལེ་བྱེད་གསུངས་ནས་རྟ་འདོ་
བ་ ཤ་སྤྱང་དྲེལ་མགོར་ཆིབས། རང་གི་གནས་ཡུལ་དུ་ཕྱག་ཕེབས་པ་དང༌།
གླིང་ཕུ་མདའ་བར་གསུམ་ཐམས་ཅད་ལ་ཆ་དང་བང་ཆེན་མངགས་ནས་འཕྲལ་
དུ་རྨ་དེལ་ཡག་སྟག་ཐང་ཁྲ་མོར་འཛོམ་དགོས་པའི་བརྡ་སྦྱར་བས། ན་རྒས་
པའི་སྐྲ་དཀར་མན་ཆོད་ནས། ཆུང་བྱིས་པ་ལྕེ་དམར་ཡན་ཆོད་དང་ཞ་བོ།
ལྐུགས་པ། འོན་པ་ཡིན་ཡང་ཨ་ནུ་དཔའ་རྟུལ་དང་མོ་སྨན་མཁའ་འགྲོ་མ་
རྣམས་དང་མཉམ་དུ་མཁར་སྒོ་གཅིག་ནས་ཐོན་པ་ཇི་བཞིན་འུར་འཁྱིལ་ལེར་
འཛོམས་བྱུང་བ་དང་། ཕ་སྤྱི་དཔོན་རོང་ཚ་ཁྲ་རྒན་གྱིས། ད་ནི་ངེད་གླིང་པ་
རྣམས་མྱུར་དུ་བྱུང་ཡུལ་དུ་རུ་སྒྱུར་འགྲོ་ན་མ་གཏོགས་ཡོང་ས་མེད་གདའ། ལ་
ཆེན་ངེད་ཤོག་ཆེན་སོ་སོ་ནས་ཇོ་སྡེ་ཁྲི་སྐོར་བཅོ་བརྒྱད་ལ་ལོ་གསུམ་འདང་བའི་
ཟས་གོས་བསྡུས་ནས་མ་ཕུལ་ན། གཞེས་ཀྱི་གཟའ་ཆེན་དགེ་བའི་ཉིན་ཇོ་
དཔོན་མི་བདུན་གླིང་སྟོད་དུ་འོང་ཞེ་ཡོད་གསུངས་ནས་གླུ་འདི་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
སྐྱབས་དཀོན་མཆོག་གསུམ་ལ་གསོལ་བ་འདེབས། །
བྱིན་རླབས་མ་ཆུང་ཐུགས་རྗེས་གཟིགས། །
འགྲོ་དྲུག་སེམས་ཅན་ཆོས་ལ་བཀོད། །
ཐམས་ཅད་ཐར་པ་ཐོབ་པར་ཤོག །
ས་འདི་ས་ངོ་མ་ཤེས་ན། །
ཤར་གླིང་ལྷ་ཡི་དཀྱིལ་འཁོར་རེད། །
འདུ་ར་སྟག་ཐང་ཁྲ་མོ་ཟེར།



188
རྟ་རྒྱུག་ཁྲི་གསོལ།
མི་ང་འདྲ་ང་ངོ་མ་ཤེས་ན། །
མི་ང་ལ་ཨ་ཁུ་སྤྱི་དཔོན་ཟེར། །
གླུ་འདི་གླུ་ངོ་མ་ཤེས་ན། །།
སྤྱི་དཔོན་དལ་བ་རིང་འཇམ་ཟེར། །
སྟོད་གླིང་གསེར་པ་མཆེད་བརྒྱད་ནས། །
མཐོ་གསེར་པ་དཔོན་གྱི་ཨ་ཆེན་གསོན། །
བར་གླིང་འོམ་བུ་མཚོ་དྲུག་ནས། །
འོམ་བུའི་ཤཱཀྱ་གུ་རུ་གསོན། །
སྨད་གླིང་མུ་སྤུང་སྡེ་བཞི་ནས། །
མུ་སྤྱང་རིན་ཆེན་དར་ལུ་གསོན། །
སྨུག་པོ་ལྡོང་གི་ནང་རྒྱུད་ནས། །
གདོང་ཆོས་ལུ་བུ་ཡི་དར་འཕེན་གསོན། །
སྒ་འབྲུ་གཉིས་ཀྱི་ནང་རྒྱུད་ནས། །
ས་སྡེ་སྒྲོགས་ཀྱི་ལྡེ་མིག་དང༌། །
སྒ་སྐྱ་ལོ་སྟོན་པ་རྒྱལ་མཚན་གསོན། །
དཀར་རུ་ནག་རུའི་སྡེ་ཤོག་ནས། །
དཀར་རུ་ཉི་མ་རྒྱལ་མཚན་གཅིག །
ནག་རུ་ཐར་པ་རྒྱལ་མཚན་གཉིས། །
གདོང་བེར་རི་ཉི་མ་རྒྱལ་མཚན་གསོན། །
འདན་མ་ཆུ་ལྷ་ཉི་སྲིབ་ནས། །
ཁྲིམས་དཔོན་ཚ་ཞང་འདན་མ་གསོན། །
དར་སྡེ་ཁྲི་འཁོར་བཅོ་བརྒྱད་ནས། །
ཁྱུང་རྒྱལ་སེང་སྟག་ཨ་དོམ་གསོན། །



གླིང་དཀར་མཚེར་ས་བྱང་ལ་སྤོས།
189
སྟག་རོང་འབྲོག་ལ་གསར་རྙིང་ནས། །
སྟག་རོང་དཔོན་པོ་ཁྲོ་རྒྱལ་གཅིག །
རོང་ཚ་གཟིག་འཕེན་སྟག་འཕེན་གསུམ། །
ཕ་ཁུ་མི་བཞི་ལེགས་པར་གསོན། །
རོང་མི་ཚོ་དམར་པོའི་ནང་རྒྱུད་ནས། །
བཀའ་བཞི་དཔོན་པོ་ལྷུན་གྲུབ་གཅིག །
འབུམ་དཔོན་ཐོག་རྒོད་འབར་བ་གཉིས། །
སྡེ་པ་འབྲུག་རྒོད་ཟླ་མཚན་གསུམ། །
བྱ་ཆེན་སྐར་མ་དགྲ་འདུལ་བཞི། །
རོང་ཚ་དམག་དཔོན་ཆེ་བཞི་གསོན། །
ཆུང་རྒྱུད་འབུམ་པའི་ནང་རྒྱུད་ནས། །
ཡབ་ཆེན་སེང་བློན་རི་རྒྱལ་གཅིག །
ཁྲི་དཔོན་ཞལ་ལུ་དཀར་པོ་གཉིས། །
ནུ་བོ་རོང་ཚ་ལྷ་དར་གསུམ། ། །
དེ་མིན་མོ་སྨན་མཁའ་འགྲོ་བཅས། །
དེ་རིང་སྤྱི་དཔོན་གླུ་ལ་གསོན། །
ཁ་སང་ཉི་མའི་སྔ་དྲོ་ལ། །
ང་མི་རྒན་མི་འདུག་རྨ་སྨད་བྱོན། །
གླིང་མི་སྡེ་ཀུན་གྱི་ཚབ་ཅིག་ཞུས། །
རྨ་སྨད་ཇོ་རུ་རྒྱལ་པོ་མཇལ། །
གནམ་ས་མེད་པ་ཇོ་རུས་གང་། །
ཟས་གོས་གཉིས་དེ་ཇོ་རུས་ཁུར། །
གླིང་པ་སྤྲང་ལ་འཁྱར་རྒྱུ་རེད། །



190
རྟ་རྒྱུག་ཁྲི་གསོལ།
གཞན་གྱི་ཐབས་ལམ་མེད་ལེ་ཞུས། །
ལས་མི་ཡག་ཀུན་གྱིས་འཕྱ་ལེ་ཞུས། །
ཇོ་རུས་ཐུགས་རྗེའི་ལྕགས་ཀྱུས་འཛིན། །
རྨ་སྟོད་ཡུལ་གྲུ་ཆེན་མོ་ལ། །
ཇོ་རུ་སྤུངས་དོན་ཅི་ཡིན་ཞུས། །
ཞུས་པའི་གཏམ་གྱི་ལན་པོ་ལ། །
བཀའ་དང་བཀོད་པ་འདི་ལྟར་བྱུང༌། །
རྨ་སྨད་ཡུལ་དུ་གྲོ་རྩ་སྟོང་། །
སྦེ་དང་ཨབ་ར་མཐོང་རྒྱུ་མེད། །
མ་བུ་བཟས་གོས་གཉིས་དང་བྲལ། །
ཐབས་མེད་གླིང་སྟོད་ས་ཆ་ལ། །
འུ་ཐུག་ཇོ་རུ་སྤུངས་དགོས་བྱུང་། །
ལྷག་པར་གླིང་གི་ས་ཆ་ལ། །
ལྷ་ཀླུ་གཉན་གསུམ་གྲོགས་ལ་བཀུག །
ཨར་ལས་བྱེད་མི་རྒྱ་ནས་འདྲེན། །
ཨར་དཔོན་འགོ་འདྲེན་ཇོ་རུས་མཛད། །
སྔར་མེད་ནོར་བུའི་ས་ཆ་ལ། ། །
སྐྱིད་ཀྱི་ལྷ་མཁར་ཕྱུག་མོ་གཅིག །
དགའ་བའི་ཇ་མཁར་སྨུག་པོ་གཉིས། །
སྤྲོ་བའི་བསྟན་མཁར་དགའ་མོ་གསུམ། །
འདོད་རྒུའི་མཁར་གསུམ་བཞེངས་ཀྱིས་གསུང༌། །
རྒྱ་གར་གྲུབ་ཆེན་བརྒྱད་ཅུ་ཡི། །
རྣམ་སྤྲུལ་དཔའ་རྟུལ་བརྒྱད་ཅུ་ནས། །



191
གླིང་དཀར་མཚེར་ས་བྱང་ལ་སྤོས།
ནང་ཚན་དཔའ་རྟུལ་སུམ་ཅུ་ལ། །
གཞིས་གནས་མཁར་རེ་བཞེངས་ཀྱིས་གསུངས། །
ལོ་གསུམ་སྐུ་མཁར་བཞེངས་པའི་རིང༌། །
གླིང་མི་གཅིག་མེད་ལེ་བྱང་ལ་བྱོན། །
བྱང་ཐང་ཆེན་གསེར་ཐང་འབར་བ་ལ། །
རུ་བ་ཆགས་ན་དབྱར་ས་འཕྲོས། །
རུ་བ་ཆགས་ན་དགུན་ས་འཕྲོས། །
དབྱར་དགུན་འཕྲོས་པའི་ས་ཆ་ལ། །
ཇོ་རུའི་བཀའ་བཞིན་ལོ་ངོ་གསུམ། །
མ་འགལ་རུ་ས་བཟུང་དགོས་གསུངས། །
འཇམ་བཤད་ཚིག་གིས་བསྐུལ་བའི་དུས། །
བྱང་ལ་རུ་སྒྱུར་བྱས་ན་དགའ། །
མ་འདོད་སྔར་བཞིན་འདུག་ཟེར་ན། །
བཙན་པོ་འུར་གྱིས་སྨྱུག་པའི་དུས། །
རང་གཞན་གཉིས་ལ་མི་ཕན་གསུངས། །
དེ་དོན་གླིང་པའི་རྣ་ལམ་དུ། །
དབྱར་གྱི་འབྲུག་ལྟར་གྲགས་དགོས་གསུངས། །
ཡང་སྒོས་རུ་སྒྱུར་མ་བྱས་གོང་། །
ཇོ་སྡེ་ཁྲི་སྐོར་བཅོ་བརྒྱད་ལ། །
ལོ་གསུམ་འདང་བའི་རྒྱགས་ཕྱེ་དགོས། །
གླིང་ཆེ་འབྲིང་ཆུང་གསུམ་ནང་རྒྱུད་ནས། །
ཡོས་སྒྲོ་ལྔ་བརྒྱ་སྤུངས་ནས་ཤོག །
རྩམ་སྒྲོ་ལྔ་བརྒྱ་སྤུངས་ནས་ཤོག །



192
རྟ་རྒྱུག་ཁྲི་གསོལ།
མར་སྒྲོ་ལྔ་བརྒྱ་སྤུངས་ནས་ཤོག །
ཕྱུར་སྒྲོ་ལྔ་བརྒྱ་སྤུངས་ནས་ཤོག །
སྟག་རོང་ཚང་དང་སྡེ་ཤོག་གཞན། །
གོང་བཞིན་རྒྱགས་ཕྱེ་སྤུངས་ཤོག་གསུངས། །
ཕྱི་འཐུམ་ལུས་ཀྱི་གྱོན་གདན་དུ། །
སྟག་ལྤགས་གཟིག་ལྤགས་དོམ་ལྤགས་གསུམ། །
ར་ལྤགས་ལུག་ལྤགས་ཚ་ལུ་གསུམ། །
རས་ཆ་སྣམ་བུ་གོས་ཆེན་གསུམ།
ཕྱིང་གདན་རྩིད་གདན་བལ་གདན་གསུམ། །
ཁལ་རྟ་ཁལ་དྲེལ་གྲངས་མེད་ལ། །
སྒ་གདན་གློ་རྨེད་འབྱར་མ་དགོས། །
དྲེལ་སྨུག་ཆུང་སྟོང་ལ་སྟོང་འགེལ་དགོས། །
རྟ་འདོ་བ་སྟོང་ལ་སྟོང་འགེལ་དགོས། །
ལས་དེ་འདྲ་བྱུང་ན་ཡག་གདའ་གསུངས། །
ད་རུང་བྱང་གི་ཚྭ་མཚོ་ལ། ། །
སྟོབས་ཆེན་དཔའ་བོ་མི་དྲུག་མངགས། །
རོ་བཅུད་ལྡན་པའི་ཚྭ་ཡི་གཏེར། །
རྨ་སྨད་ཡུལ་ལ་ཕབ་དགོས་གསུངས། །
དེ་ཚོ་གླིང་དཀར་ཐུགས་ལ་ཞོག །
མ་གོ་མ་ཐོས་ཟེར་ས་མེད། །
ཁ་བཤད་ཆུ་ཡི་ལྦུ་བ་དེ། །
བཤད་དང་མ་བཤད་སྟོང་པ་ཟེར། །
ལག་ལེན་གསེར་གྱི་ཐིགས་པ་དེ། །



གླིང་དཀར་མཚེར་ས་བྱང་ལ་སྤོས།
193
གཞེས་ཀྱི་ཉིན་མོར་སྤུངས་ནས་ཤོག །
ཅེས་གླུ་མཇུག་རྫོགས་པ་དང༌། དེར་འདུས་དཔོན་བློན་ཐམས་ཅད་་
ཀྱིས་ཕ་སྤྱི་དཔོན་གྱི་གསུང་ལ་མངོན་པར་བསྟོད། ཟས་གོས་ལ་སོགས་པའི་
འཛད་སྤྱོད་རྣམས་གླིང་སྡེ་ཚོ་ཁག་ནས་འཕྱུགས་མེད་འབུལ་རྒྱུའི་ཁས་ལེན་ཞུས།
རང་རང་གི་གནས་སུ་བྱོན་ནས་གྲབས་ལ་མྱུར། ཕ་སྤྱི་དཔོན་དང་གླིང་གི་ཆ་
ཆེན་མི་བཞིས་གྲོས་མཛད་ནས་བློན་ཆེན་འདན་མ་བྱང་ཁྲ། སྒ་སྡེ་ཆོས་སྐྱོང་
བེར་ནག དར་རྗེ་སེང་ སྟག་ཁྱུང་རྒྱལ། འབུམ་པའི་ ཞལ་ལུ་དཀར་པོ།
གདོང་ཆོས་ལུ་བུ་ཡི་དར་འཕེན། རྨུ་སྤྱང་རིན་ཆེན་དར་ལུ་བཅས་དཔའ་བོ་
དྲུག་མངགས་རྒྱུ་ཐག་བཅད། ཁོང་དཔའ་བོ་དྲུག་གིས་ཚྭ་འགེལ་ཁལ་མ་སྟོང་
དང་དགུ་བརྒྱ་དེད་ནས་སོང་བས་བྱང་གི་ཚྭ་མཚོ་དཀར་མོའི་ཉེ་འགྲམ་དུ་འབྱོར་
བའི་དུས། གཏེར་མའི་གཙོ་མོ་ཡེ་ཤེས་ཀྱི་མཁའ་འགྲོ་མ་དཀར་མོ་བྱེ་བ་འབུམ་
གྱིས་སྐོར་བའི་ཚྭ་བདག་གཏེར་མས་དཔའ་རྟུལ་དྲུག་ལ་གླུ་འདི་འདྲ་ཞིག་བཞེས་
སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི།
དག་པ་མཁའ་སྤྱོད་ཞིང་ཁམས་ནས། །
ཡེ་ཤེས་མཁའ་འགྲོ་རྣལ་འབྱོར་མ། །
དར་དང་རུས་རྒྱུན་སྐུ་ལ་གསོལ། །
འཁོར་དུ་མཁའ་འགྲོ་འབུམ་གྱིས་བསྐོར།
དེ་རིང་གཏེར་མའི་གྲོགས་ལ་བྱོན། །
ཤར་གཡུ་ལོ་བཀོད་པའི་ཞིང་ཁམས་ནས། །



194
རྟ་རྒྱུག་ཁྲི་གསོལ།
སེང་ལྡེང་ནགས་ཀྱི་སྒྲོལ་མ་མཁྱེན། །
དེ་རིང་གཏེར་མའི་གྲོགས་ལ་བྱོན། །
ས་འདི་ས་ངོ་མ་ཤེས་ན། །
ལ་ལས་ཚྭ་གཏེར་མཛད་མེད་ཟེར། །
རེ་འགའ་ལེབ་ཆེན་ཚྭ་ཁ་ཟེར། །
ཡིན་ཐག་ཆོད་ལེབ་ཆེན་ཚྭ་མཚོ་རེད། །
གཏེར་ལ་རབ་གནས་མཛད་མི་དེ། །
བླ་མ་ཨོ་རྒྱན་པདྨ་ཡིན། །
ཚྭ་ཕུད་སྔོན་ལ་མཆོད་མི་ཡང་། །
བླ་མ་ཨོ་རྒྱན་པདྨ་ཡིན། །
སྟོད་རྒྱ་གར་ཡུལ་གྱི་བཟའ་ཚྭ་གཅིག །
སྨད་རྒྱ་ནག་ཡུལ་གྱི་བཟའ་ཚྭ་གཉིས། །
བར་བལ་པོ་ཡུལ་གྱི་བཟའ་ཚྭ་གསུམ། །
ཚྭ་གཡང་འདི་ནས་བླངས་ལེ་ཡིན། །
བཟས་རིགས་བརྒྱ་བརྒལ་སྟོང་བརྒལ་ལ།
མེད་དུ་མི་རུང་རོ་མཆོག་ཡིན། །
གནའ་མི་བོད་ཀྱི་གཏམ་དཔེ་ལ། །
ཤུགས་ཆེན་བརྒྱ་ཡིས་གཟུ་མི་དོ། །
ངོ་ཆེན་བརྒྱ་ཡིས་སྐུ་མི་དོ། །
ཞིམ་པོ་བརྒྱ་ཡིས་ཚྭ་མི་དོ། །
འགྲན་མེད་མི་དོ་རྣམ་གསུམ་ཟེར། །
དེ་རིང་ཉི་མའི་གདོང་གང་ལ། །
གླིང་ཕྲུག་སྔོ་དམར་མི་དྲུག་བྱུང༌། །



གླིང་དཀར་མཚེར་ས་བྱང་ལ་སྤོས།
195
གཏེར་བདག་ལྷ་མོ་མ་གསོལ་བར། །
དྲེགས་ཀྱིས་ཚྭ་མཚོ་དཀྲུག་འདོད་བྱེད། །
ཕོ་ཧམ་པ་ཅན་ཞིག་མ་རེད་ཞེ། ། །
ལག་རིང་མོ་ཡོད་སྙམ་བསྙབ་ལེ་གཅིག །
སྟོབས་ཆེན་པོ་ཡོད་སྙམ་འཁུར་རྒྱུ་གཉིས། །
མི་སྲིད་རྟ་ཡི་རྭ་ཅོ་རེད། །
སྲིད་པ་ལུག་གི་རྭ་ཅོ་མིན། །
ས་ཡི་ས་བདག་ང་རང་ཡིན། །
ཚྭ་ཡི་ཚྭ་བདག་ང་རང་ཡིན། །
ཚྭ་གཡང་སྟེར་ཡང་ང་རང་ཡིན། །
མ་སྟེར་བཞག་ཀྱང་ང་རང་ཡིན། །
ཅི་བྱེད་ང་རང་ལག་ཏུ་ཡོད། །
གླིང་ཕྲུག་ཡིད་ལ་དེ་ལྟར་ཞོག །
ཅེས་སྡིགས་པའི་ཚུལ་དུ་གླུ་དེ་ལྟར་བླངས་པ་དང༌། དཔའ་རྟུལ་གཞན་
རྣམས་ཕར་ལྟ་ཚུར་ལྟ་བྱས་ནས་བཞུགས་པའི་དུས་ཚ་ཞང་འདན་མ་བྱང་ཁྲས་
མདའ་སྒྲོ་དཀར་མོ་གཅིག་གི་སྟེང་ལ་དར་དཀར་པོས་བརྒྱན་ཏེ། ཡ་ཨ་ཞེ་ཚྭ་
མཚོ་བདག་མོ་གཡུ་སྒྲོན་མ་གསོན་ཟེར་ནས་གླུ་འདི་འདྲ་ཞིག་བླངས་སོ། །་་
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཨ་ལ་མེད་ན་ལེན་ལུགས་མེད། །
ངག་ཐ་ལ་མེད་ན་འགུག་ལུགས་མེད། །
དུས་དེ་རིང་ལྷ་ཞིག་འབོད་ལ་འདི། །
བྱ་རྒོད་ཕུང་རིའི་རྩེ་མོ་ནས། །



196
རྟ་རྒྱུག་ཁྲི་གསོལ།
གྲུབ་ཆེན་ས་ར་ཧ་པ་མཁྱེན། །
མཁྱེན་གཟིགས་ཨ་ཕོའི་གླུ་སྣ་དྲོངས། །
ས་འདི་ས་ངོ་མ་ཤེས་ན། །
བྱང་གི་ཚྭ་མཚོ་དཀར་མོ་ཟེར། །
མི་ང་འདྲ་ང་ངོ་མ་ཤེས་ན། །
འདན་ཁ་ར་ཆུ་ར་སེ་ར་གསུམ། །
འདན་མཁར་ཤར་ལུང་རིགས་དྲུག་ནས། །
ཚ་ཞང་འདན་མ་བྱང་ཁྲ་ཟེར། ། །
མདའ་གར་འཕངས་རང་དབང་ཐོབ་ལེ་ཡིན། །
གླུ་འདི་གླུ་ངོ་མ་ཤེས་ན། །
ང་འདན་མའི་ཐ་ལ་དྲུག་འགྱུར་རེད། །
ས་ག་མ་ཡུལ་ལ་མི་ལེན་དེ། །
དུས་དེ་རིང་མི་ལེན་ཀ་མེད་རེད། །
གཏེར་བདག་ལྷ་མོ་ང་ལ་གསོན། །
གླིང་དཀར་ཕོ་ནུའི་ནང་རྒྱུད་ནས། །
འགྲན་མེད་ཕོ་རྒོད་དཔའ་བོ་དྲུག །
བྱང་གི་ཚྭ་གཏེར་ལེན་པར་འོངས། །
རྒྱ་ལ་ཆེན་རྩ་བ་བཤད་པས་ན། ། ་
བྱང་ཚྭ་མཚོ་དཀར་མོའི་ཚྭ་གཏེར་དེ། །
ཕབ་དགོས་ལེ་པད་འབྱུང་བཀའ་བཀོད་རེད། །
ཤར་གླིང་དཀར་ནོར་བུའི་གཡང་ར་ནས། །
ངེད་དཔའ་བོར་ཚྭ་གཏེར་ཕབ་ཤོག་གསུངས། །
ལྷ་མོ་གཡུ་སྒྲོན་གཙོ་མོ་མ། །



གླིང་དཀར་མཚེར་ས་བྱང་ལ་སྤོས།
197 །
གཏེར་བདག་བསྟན་མ་བཅུ་གཉིས་ལ། །
མཆོད་པ་གསོལ་ཁ་གསེར་སྐྱེམས་གསུམ། །
འབུལ་དགོས་སྤྱི་ཡི་འགྲོ་ལུགས་རེད། །
ལག་གི་མདའ་མོ་སྒྲོ་དཀར་རྩེར། །
རྒྱུ་དར་ཡུག་གཅིག་སྒྲོན་ལེ་དེ། །
གཏེར་བདག་ལྷ་མོའི་མཇལ་དར་ཡིན། །
གྲངས་མེད་རིན་ཆེན་གསེར་དངུལ་དག །
ཚྭ་མཚོ་དཀར་མོའི་མཚོ་རྫས་ཡིན། །
ཀླུ་རྒྱལ་ལོངས་སྤྱོད་རྒྱུས་རྟགས་ཡིན། །
རྟེན་འབྲེལ་སྔར་ལས་བཟང་ལེ་ཡིན། །
ཡིན་ཡང་མ་བསམ་ལས་ཤོག་བྱུང་། །
ས་ཐག་རིང་འོང་བའི་མགྲོན་པོ་ལ། །
ཞལ་འཛུམ་གྱིས་མ་བསུས་སྡིགས་མོ་བྱེད། །
བྱང་ཚྭ་མཚོ་དཀར་མོའི་གཏེར་བདག་ལ། །
མཆོད་གསོལ་ཁའི་སྟ་གོན་བྱེད་པའི་དུས། །
བྱང་ཚྭ་སྲུང་བཙན་རྗེའི་གནོད་པ་བྱུང་། །
དཔེ་བཞག་ན་འདྲ་མ་ཨེ་འདྲ་གདའ། །
ཨ་སྔོན་དྭངས་མའི་བཞིན་རས་ལ། །
གློ་བུར་སྤྲིན་ནག་ལང་ལོང་འཕྱུར། །
ཕོ་འབྲུག་རྔ་བོ་བརྡུང་བརྡུང་རེད། །
མོ་འབྲུག་གློག་དམར་འཁྱུག་འཁྱུག་རེད། །
ཐོག་སེར་ཟེར་ར་འཚུབ་འཚུབ་རེད། །
ལྕགས་སེར་ཁ་བ་འབབ་འབབ་རེད། །



198
རྟ་རྒྱུག་ཁྲི་གསོལ།
ཤར་གླིང་དཀར་ལྷ་སྲས་སྐུ་གམ་དུ། །
ལས་དེ་འདྲ་བྱེད་པ་ཨ་དགོས་ཆུང་། །
དེ་རིང་ཉི་མའི་གདོང་གང་ལ། །
འདུག་མེད་བཙན་རྗེ་དམར་པོ་དེ། །
བསྒྲལ་མི་འདན་མ་ང་རང་ཡིན། །
དངོས་གྲུབ་ཚྭ་ཡི་གཏེར་ཁ་དེ། །
ལེན་མི་ཚ་ཞང་ང་རང་ཡིན། །
ཡང་སྒོས་གཏེར་བདག་ལྷ་མོ་གསོན། །
ཚྭ་ཁལ་སྟོང་དང་དགུ་བརྒྱ་དགོས། །
ཚྭ་དང་མིང་གཉིས་མཚུངས་ལེ་དགོས། །
རྟ་དང་འགྲོས་གཉིས་མཚུངས་ལེ་དགོས། །
མདའ་དང་མཐེབ་གཉིས་མཚུངས་ལེ་དགོས། །
ཕོ་དང་དཔའ་བོ་མཚུངས་ལེ་དགོས། །
དེ་ཚོ་ལྷ་མོའི་ཐུགས་ལ་ཆོངས། །
གླུ་མཐོལ་བར་སོང་ན་བཟོད་པར་བཞེས། །
ངག་འཆལ་བ་སོང་ན་མཐོལ་ལོ་བཤགས། །
ཞེས་གླུ་མཇུག་བསྡུས་པ་དང་མདའ་དེ་ལན་གཅིག་འཕངས། ཀླུ་བདུད་
བཙན་རྗེ་དམར་པོ་མདའ་འོག་ཏུ་སོང་བ་དང་། ནམ་མཁའི་གཡུ་འབྲུག་གི་
ངར་སྒྲ་ཐམས་ཅད་ཞི། ས་གཞིའི་ཐོག་སེར་ཐམས་ཅད་དེ་མར་ཡལ། གླིང་
དཔའ་རྟུལ་རྣམས་ཀྱི་མདུན་དུ་འཇའ་ལམ་ཟུག དཔའ་བོ་ཚོས་འཇའ་ལམ་
བརྒྱུད་ དེ་ ཚྭ་ བདག་ བརྟན་ མ་ བཅུ་ གཉིས་ ལ་ དར་ དཀར་ པོ་ ཡུག་ རེ་ ཕུལ།
གསེར་དངུལ་ཟངས་ལྕགས་དང་། ལི་དཀར་དམར། སྨན་རིགས་སྣ་ཚོགས་
བཅས་མཚོ་རྫས་སུ་བླུགས་པས། ཚྭ་བདག་བརྟན་མ་བཅུ་གཉིས་འཁོར་གྱིས་



199
གླིང་དཀར་མཚེར་ས་བྱང་ལ་སྤོས།
བསྐོར་བའི་སྟེང་ཀླུ་མི་མགོན་དཀར་པོའི་ཀླུ་འཁོར་དང་བཅས་པ་དེ་ཉིད་དུ་བྱོན་
ནས་ཚྭ་དམར་དང་ཤེལ་ཚྭ། འབྲི་ཚྭ་ཁམ་པ་བཅས་ཚྭ་ཁལ་དགུ་སྟོང་དགུ་བརྒྱ་
སྤུངས། བློན་ཆེན་འདན་མའི་མཚན་ལ་ཚྭ་ཞང་ཟེར་བའི་མིང་དེ་དུས་་་་་་
བཏགས་པར་གྲགས། ཁོང་རྣམས་ཀྱིས་ཚྭ་གཏེར་བླངས་ནས་གླིང་དཀར་ཁྲ་
མོར་ཕྱག་ཕེབས་པ་དང༌། གླིང་པ་ཀུན་ལ་ཚྭ་འཇལ་བརྒྱབ། ཚྭ་ཤོག་གཅིག་
རྨ་དེལ་ཡག་སྟག་ཐང་ཁྲ་མོར་སྤུངས་པས་རྨ་ཆེན་སྤོམ་ར་དང༌། རྨ་སྟོད་་་་
བཙན་ལྷ་བཅུ་གསུམ། རྨ་རི་སྲིད་པའི་གཞི་བདག་རྣམས་ཀྱིས་རོ་མཆོག་ལྡན་
པའི་ཚྭ་གཡང་ལོན་པ་ཤིན་ཏུ་བཟང་། ད་ནས་གླིང་དཀར་ཐམས་ཅད་དགའ་
སྐྱིད་ཡིད་ནས་འཚིམ་པའི་རྟེན་འབྲེལ་བཟང་པོ་ཡོད་ཅེས་གསུངས། །
ཕྱི་ཉིན་གྱི་ནང་པར་སྟོད་གླིང་གསེར་པ་མཆེད་བརྒྱད་དང་། བར་གླིང་
འོམ་བུ་ཚོ་དྲུག སྨད་གླིང་རྨུ་སྤྱང་སྡེ་བཞི། དཀར་རུ་ནག་རུའི་སྡེ་པ། སྒྲ་
འབྲུ་གཉིས་ཀྱི་སྡེ་པ། སྟག་རོང་འབྲོག་ལ་གསར་རྙིང་སོགས་གླིང་ཆེ་འབྲིང་
ཆུང་གསུམ་གྱི་དཔལ་རྟུལ་དང་མོ་སྨན་མཁའ་འགྲོ་མ་རྣམས་རིམ་བཞིན་རྨ་དེལ་
ཡག་སྟག་ཐང་ཁྲ་མོར་འཛོམས། སྡེ་ཤོག་ སོ་སོའི་ནང་རྒྱུད་ནས་ལོ་གསུམ་་
འདང་བའི་རྒྱགས་ཕྱེ་ལ། ལྟོགས་གསོས་ཡོས་སྒྲོ་ལྔ་བརྒྱ། དཀར་དཀར་རྩམ་
སྒོ་ལྔ་བརྒྱ། ནག་ནག་ཇ་སྒམ་ལྔ་བརྒྱ། བཅུད་ལྡན་མར་སྒྲོ་ལྔ་བརྒྱ། འབྲི་
ཕྱུར་རྟ་སྒོ་ལྔ་བརྒྱ། ཕྱི་འཐུམ་ལུས་ཀྱི་གྱོན་གདན་ལ། སྟག་ལྤགས་གཟིག་
ལྤགས་དོམ་ལྤགས། ར་ལྕགས་ལུག་ལྤགས་ཚ་ལུ། རས་དང་སྣམ་བུ་གོས་
ཆེན། འཕྱིང་གདན་བལ་གདན་རྩིད་གདན། སྒ་དང་ ཐག་པ་འབྱར་མ།
གློ་གོང་རྨེད་ཐག་འབྱར་མ། འདོ་བ་རྟ་ལ་སྟོང་འགེལ། སྨུག་ཆུང་དྲེལ་ལ་
སྟོང་འགེལ། ཁྱུང་དཀར་མཛོ་ལ་སྟོང་འགེལ་བཅས་བཀལ་ནས་ཆེ་ཡང་མི་ཆེ་
རི་ཆེན་ཙམ། ཆུང་ཡང་མ་ཆུང་རི་ཆུང་ཙམ་མང་པོ་སྤུངས་ནས་བཞག།
སྟག་རོང་དཔོན་པོ་ཁྲོ་ཐུང་ཧ་ལས་ཧུ་ཤོར་བའི་ངང་གླིང་པ་རྣམས་ལ་ད་



200
རྟ་རྒྱུག་ཁྲི་གསོལ།
འདི་འདྲ་ཇོ་རུ་ཁོས་ཇི་ལྟར་བྱས་ནས་རྨ་སྨད་དུ་དབོར་འདྲེན་བྱེད། དབོར་
ཐུབ་མི་ཡོང་ཟེར་ནས་ལྟད་མོ་ལྟ་བའི་སྐབས་ཇོ་རུས་ཇོ་རུ་སྟོང་སྲིད་ལྔ་བརྒྱར་
སྤྲུལ། ལྕང་དཀར་བེར་ཀ་དང་ལྕང་སྨུག་བེར་ཀའི་སྟེང་ལ་དངོས་པོ་ཡོད་ཚད་
སྤུངས། ལྕང་དཀར་བེར་ཀའི་སྣེ་དཀྲུག་ཙམ་བྱས་པ་དང་། བྱང་སྤྲིན་ལྷོ་ལ་
རྒྱུ་བ་ལྟ་བུ་ནག་ལྷང་ངེར་ཁ་ཐུག་དངོས་པོ་ཇི་ཡོད་ས་རྨ་སྨད་ཡུལ་དུ་གཙང་ཧྲིལ་
ལེར་ཁུར་ནས་སོང་བས་གླིང་པ་ཐམས་ཅད་ཧ་ལས་ནས་གཅིག་གིས་གཅིག་ལ་ལྟ་
བཞིན་ལྷ་སྲས་ཇོ་རུ་ལ་སྤྲུལ་པ་བརྒྱ་སྐྱེས་སྟོང་སྐྱེས་རེད། གནམ་ལ་འཕུར་རྒྱུ་
དང་། ས་ལ་འཛུལ་རྒྱུ། ཆུ་ལ་འཐིམ་ཐུབ་པའི་རྫུ་འཕྲུལ་ལ་རང་དབང་ཐོབ་
པའི་མི་ཞིག་རེད་གདའ། ད་ནས་ཁ་དགྲ་མ་བསགས་པར་ཇོ་རུའི་བཀའ་་
བཞིན་བྱང་ཡུལ་དུ་རུ་སྒྱུར་འགྲོ་ན་དགའ་ཞེ་གདའ་ཟེར་ནས་རང་གི་མཁར་དུ་
སོང་བ་དང་། ལོ་གསུམ་འདང་བའི་ཟ་འཐུང་ཅི་རིགས་གྱ་ནོམ་པ་བསྡོགས།
ཆུ་སྟོད་ཟླ་བའི་ཚེས་བཅུ་དྲུག་ཉིན་ཟོག་ནོར་དཀར་ནག་ཁྲ་གསུམ་དང་རྟ་
དྲེལ་དང་བཅས་པ་འུར་འཁྱིལ་ལེར་དེད་ནས་བྱང་འབྲི་མོ་རོང་གི་ཡུལ་དུ་ཞལ་
བསྒྱུར། གླིང་དཀར་སྟོད་ཀྱི་ས་ཆ་ལ་ཟླ་བ་དྲུག་ཙམ་གྱི་རིང་ལ་འགྲོ་མི་དང་
འདུག་མི་གཅིག་ཀྱང་མ་བྱུང་བའི་སྐབས་དེར་ཤར་རྒྱ་ནག་བཀྲ་ཤིས་ར་བ་ཡི་རྒྱུ་
ནག་པོའི་ཚོང་རབ་བཅོ་བརྒྱད་ཀྱི་ཚོང་དཔོན་ནོར་བུ་བཟང་པོ་ལ་ལག་རོགས་ཉི་
མ་ལེབ་ཆེན་ཉི་མའི་བུ། ཟླ་བ་ལེབ་ཆེན་ཟླ་བའི་བུ། སྨིན་དྲུག་ལེབ་ཆེན་སྨིན་
དྲུག་བུ། སྐར་མ་ལེབ་ཆེན་སྐར་མའི་བུ་ལ་རིང་གི་ཚོང་པ་བཅོ་བརྒྱད། ལུང་
རིང་གི་ཚོང་པ་བཅུ་དགུ། ཕོ་ཧྲེང་བསམ་པའི་དོན་གྲུབ་བཅས་ཚོང་དཔོན་
ལག་དོ་ལྔ་བརྒྱས་བསྐོར་ནས་རྒྱ་ཟི་ལིང་གནམ་ཁྲི་བར་མ་ལ་སྒར་བཏབ་ནས་
བཞུགས་པའི་སྐབས་དེར། ཚོང་དཔོན་ཉི་མ་ལེབ་ཆེན་དང༌། ཟླ་བ་ལེབ་
ཆེན། སྐར་མ་ལེབ་ཆེན། སྨིན་དྲུག་ལེབ་ཆེན་བཅས་ལེབ་ཆེན་ཐོབ་པའི་
ཚོང་དཔོན་མི་བཞིས་ཤར་ཕྱོགས་གླིང་གི་ས་ཆ་ལ་ལྟ་བ་མིག་གིས་མི་བཟོད་པ་



གླིང་དཀར་མཚེར་ས་བྱང་ལ་སྤོས།
201
དང་བསམ་པ་བརྗོད་ཀྱིས་མི་ལངས་པའི་ལྷ་ཡི་བུ་དང་བུ་མོ་མང་པོ་ཞིག་ཡོད་
པའི་གཏམ་ཞིག་གདའ། ངེད་རྣམས་དེར་སོང་ནས་ཞལ་རེ་མཇལ། གཞན་
ཡང་ཉོ་ཚོང་འདྲ་བྱེད་རྒྱུ་ཨེ་གདའ་བལྟ་བར་སོང་ན་ཅི་མི་ལེགས་ཞེས་ཚོང་་
དཔོན་ནོར་བུ་བཟང་པོ་ལ་ཞུས། ཚོང་དཔོན་ནོར་བུ་བཟང་པོས་ངེད་རྣམས་
སླར་ནས་འགྲོ་མི་ཉན། མདོ་ཁམས་གླིང་གི་ས་ཆ་ལ་དཔའ་རྟུལ་འཇིགས་པ་
འགའ་ཡོད་པའི་སྐད་ཆ་གདའ། སྒོས་སུ་ལྷ་སྲས་ཇོ་རུ་ཞེས་པ་དེ་སྟོད་རྒྱ་གར།
སྨད་རྒྱ་ནག བར་བལ་པོ་སུས་ཀྱང་འགྲན་པར་མི་བཟོད་ཟེར། ང་རང་
རྣམས་དེ་ན་འགྲོ་ན་དོན་མེད་བརྙས་བཅོས་མི་བྱེད་པའི་ངེས་པ་མེད། སྐབས་
དེར་འགྲོ་དགོས་ས་ལ་མི་སླེབས། འདུག་དགོས་ས་ལ་མི་འཁོད་པ་ཞིག་བྱུང་ན་
རང་ཉོས་ཀྱི་ལས་ཡིན་པས་འགྱོད་ཀྱང་མི་ཟིན། དེ་ལས་བྱང་ལམ་བརྒྱུད་སོང་
ན་ཆུ་བདེ་ཉ་བདེ་མ་ཡིན་ནམ་ཞེས་གསུངས། ལག་དོ་སྐར་མ་བཀྲ་ཤིས་ན་རེ།
གླིང་དཀར་ནོར་བུའི་ས་ཆ་ལ་ཟི་མ་ཡུལ་དང་ཟི་ལིང་ཡུལ། མི་ཉག་ཡུལ་དང་
ཚ་བ་རོང་ནས་གཏེར་གཡང་སྣ་ཚོགས་ཕབ་པའི་གཏམ་ཞིག་འདུག་པས། ཉོ་
ཚོང་ལམ་མི་རྒྱུག་པའི་སེམས་ཁྲལ་མི་དགོས་པ་དང་། ལྷ་ཡི་བུ་དང་བུ་མོ་ཟེར་
བ་ཅི་འདྲ་ཞིག་གདའ་ལྟ་བ་དང་མཇལ་རྒྱུ་འདྲ་ཡོད་ན་ངེས་པར་དུ་མཇལ་བར་
སོང་ན་ཅི་མི་སྐྱོན་ཞེས་སྨྲས།
ཚོང་དཔོན་ནོར་བུ་བཟང་པོའི་ཐུགས་ལ་ཉུང་ཁ་མང་ལ་བརྟེན་དགོས་
བསམ་ནས་ད་འོ་ན་ཁྱེད་ཚོའི་འདོད་ཐོག་ཏུ་བཞག་ནས་གླིང་ཡུལ་དུ་འགྲོ་རྒྱུ་
གྱིས་ཤིག་ཅེས་ཞལ་བཟང་ཐོབ་པ་དང༌། ཚོང་དཔོན་རྣམས་རྒྱ་ཟི་ལིང་གནམ་
ཁྲི་བར་མ་ནས་ཐོན། ཤར་ཕྱོགས་གླིང་གི་ས་མཚམས་རྨ་མཐོན་པོ་དགུ་དཀྲིས་
ཞེས་པའི་ལ་བརྒྱབ་ནས་རྩི་ཤིང་མེ་ཏོག་གི་ཁ་བ་འབབ་འདྲ། སེར་ཆེན་གུར་
གུམ་མར་ཁུ་བཀང་འདྲ། དམའ་ན་ཐང་གཡུ་ལྟར་སྔོ་བའི་རྨ་དེལ་ཡག་སྟག་
ཐང་ཁྲ་མོར་འབྱོར་ནས་སྒར་འགོ་གངས་རི་སྤུངས་འདྲ། སྒར་དཀྱིལ་གཡུ་



202
རྟ་རྒྱུག་ཁྲི་གསོལ།
མཚོ་འཁྱིལ་འདྲ། སྒར་འདབས་ཆུ་བོ་འབབ་འདྲ། སྒར་ཟུར་ཨ་ལོང་བསྐོར་
འདྲ། དུ་བ་སྔོན་མོས་གནམ་ས་འཁྲིགས་པ་ལྟ་བུ་སྒར་བཏབ་ནས་འདུག་ཀྱང་
དེར་མི་གཅིག་ཁྱི་གཅིག་ཀྱང་འོང་མི་མ་བྱུང་བས། ཚོང་དཔོན་ཉི་མ་ལེབ་ཆེན་
དང་། ཟླ་བ་ལེབ་ཆེན། སྐར་མ་ལེབ་ཆེན། སྨིན་དྲུག་ལེབ་ཆེན། ཕོ་
ཧྲེང་བསམ་པའི་དོན་གྲུབ་བཅས་ཀྱིས་ཚོང་དཔོན་ནོར་བཟང་ངེད་རྣམས་་་་་
འདིར་སྒར་བཏབ་ནས་དུས་རིང་ཙམ་སོང་ཡང་། མི་ བཞག་ནས་ཁྱི་ཡང་་
འཁོར་མཁན་མེད་གདའ། ད་འདི་ལྟར་འདུག་པ་ལས་ཕྱིར་ཐོན་ནས་ལྷ་ཡི་བུ་
དང་བུ་མོ་རྣམས་གར་གདའ་ལྟད་མོ་བལྟ་བ་དང་མཇལ་ཁ་འདྲ་ཞུ་བར་སོང་ན་
དགའ་ལེ་གདའ་ཞུས། །
ཚོང་དཔོན་ནོར་བཟང་གིས་ལ་ཆེན་ཁྱེད་ཚོའི་གཏམ་ལ་མ་རེད་ཞུ་རྒྱུ་མེད་
གདའ། ཡིན་ན་ཡང་རྩྭ་བཟང་ཡུལ་གྱི་རྒྱན་ཆ་རེད། ཟ་མི་མེད་ན་ལྟས་ངན་
ཟེར། ལམ་དུ་རྟ་དྲེལ་རྣམས་ལ་རྩྭ་ཆུ་ངོམ་པ་དང་འཚིམ་པ་ཞིག་བྱུང་མི་ཐལ།
འདི་ན་རྩྭ་ཆུ་འཇིགས་པ་གདའ། སྔ་འཕྲོས་འགྲོ་འགྲོ་མ་མང་བར་འདུག་ན་
དགའ། དེ་ནས་གང་གབ་ཅི་བྱེད་རིམ་བཞིན་བཀའ་མོལ་ཡོང་ཞེས་ཐག་་་་
བཅད་ནས་འཇམ་ཐིང་ངེར་ཞག་གསུམ་བསྡད་པའི་ཕྱི་ནང་དབུ་རི་བོས་སེར་ཞྭ་
གྱོན་གྲབས་ཙམ་ལ་རྨ་སྨད་གཡུ་ལུང་སུམ་མདོ་ནས་ཇོ་རུས་སྐྲ་ར་ར་བ་དེ་ཡར་ལ་
ཟིང་། རུ་རུ་བ་དེ་ཐུར་ལ་དུད། ར་མ་རུ་དེ་འཕྲེད་ལ་བསྣར། ཤིག་སྲོ་མ་
གཉིས་ཀྱིས་ཐུག་པ་འཁོལ། སྣབས་ཡར་སྣབས་མར་སྣབས་དྲ་བ་འདྲེས་འདྲེས།
ཁྭ་ཏ་ལས་ནག་ཙམ། འུག་པ་ལས་སེར་ཙམ། དཀར་དཀར་སོ་ལས་མེད་པ་
སོ་རྩ་ཐམས་ཅད་འབམ་གྱིས་བཟུང་། མགོ་མི་མཛའ་དགོ་ཕོའི་ལྕོག་ཞུ་གསོལ།
དེ་ལ་བྱ་སྤུའི་སྒོ་ཞིག་བཙུགས། ལུས་མི་མཛའ་བེའུ་སློག་མཐའ་གྱོང་གྱོན།
དེ་ལ་བལ་སྐུད་དྲུག་འཆིང་བརྒྱབ། རྐང་མི་མཛའ་རྟ་ལྷམ་དམར་སུག་གྱོན།
དེ་ལ་རྩིད་སྐུད་དྲུག་འཆིང་བརྒྱབ། འུར་ཁྲ་རིང་མ་དེ་གཡས་ལ་འཁྱེར། ཁྲ་



གླིང་དཀར་མཚེར་ས་བྱང་ལ་སྤོས།
203
ཐུང་མ་དེ་གཡོན་ལ་འཁུར། ཨ་ ཀྲད་འུར་རྡོ་མདུན་ལ་བཏགས། སྟོང་
གསུམ་གྲ་སྐྱེ་རྒྱབ་ཏུ་འཁུར། ལྕང་དཀར་བེར་ཀ་འོག་ལ་ཆིབས། ལྕང་སྨུག་
བེར་ཀ་རོགས་སུ་འཁྲིད། རྒྱབ་ཏུ་འདོ་ཆེན་རྐྱང་སྨུག་གཅིག་ཁྲིད་ནས་ཤར་
གར་སྡོད་འགྲུལ་པའི་ཐད་དུ་ཕེབས་ནས་ན་རེ། ཤར་གར་སྡོད་འགྲུལ་པ་ཧམ་
ཆེན་མ། ས་འདི་ན་འོང་དོན་ཅི་ཞིག་ཡིན། སྟོད་རྒྱ་གར་ཆོས་ལམ་འདི་ནས་
མིན། སྨད་རྒྱ་ནག་ཁྲིམས་ལམ་འདི་ནས་མིན། བར་བལ་པོའི་ཚོང་ལམ་
འདི་ནས་མིན་གསུངས་ནས་གླུ་འདི་འདྲ་ཞིག་བཞེས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ལྷ་ཆོས་སྐུ་ལོངས་སྐུ་སྤྲུལ་སྐུ་གསུམ། །
བྱིན་རླབས་ཅན་གྱི་ལྷ་གསུམ་མཁྱེན། །
མགོ་སྤྱི་གཙུག་པདྨའི་གདན་སྟེང་ནས། །
ལྷ་དྲིན་ཅན་རྩ་བའི་བླ་མས་གཟིགས། །
པདྨ་ལྷ་ཡིས་གླུ་སྣ་དྲོངས། །
ས་འདི་ས་ངོ་མ་ཤེས་ན། །
གླིང་ས་མཐོང་བ་ཀུན་སྨོན་རེད། །
ཤར་གླིང་ལྷ་ཡི་དཀྱིལ་འཁོར་རེད། །
གནས་མཁའ་སྤྱོད་གྲུབ་པའི་ཞིང་ཁམས་རེད། །
འཛམ་གླིང་ས་ཡི་ལྟེ་བ་རེད། །
ཕོ་ང་འདྲ་ང་ངོ་མ་ཤེས་ན། །།
རྨ་སྨད་གཡུ་ལུང་སུམ་མདོ་ནས། །



204
རྟ་རྒྱུག་ཁྲི་གསོལ།
མ་ངན་པང་ལ་བུ་ངན་འཁྲུངས། །
བུ་ང་ལ་སྐྱོར་རུ་འགོག་ཚ་ཟེར། །
སྐྱོར་སྐྱོར་ལྷ་ལ་སྐྱོར་ལེ་རེད། །
རུ་རུ་བདུད་ལ་རུ་ལེ་རེད། །
ཞེ་སེམས་དགྲ་ལ་གནག་ལེ་ཡིན། །
ལྟ་བ་ལྷ་ལ་དཀར་ལེ་ཡིན། །
སྙིང་རུས་ཆོས་ལ་ཆེ་ལེ་ཡིན། །
གླུ་འདི་ཀླུ་ངོ་མ་ཤེས་ན། །
ཇོ་རུའི་ལྕང་དཀར་འགྱིང་གླུ་ཟེར། །
ས་ག་མ་ཡུལ་ལ་མི་ལེན་དེ། །
དུས་དེ་རིང་མི་ལེན་འཇོག་ཐབས་མེད། །
སྒར་རྔམ་གཟིགས་ཅན་གྱི་ནང་རྒྱུད་ནས། །
ཕོ་སྙན་ཡོད་ཀུན་རྣམས་གླུ་ལ་གསོན། །
སྒར་འགོ་གངས་རི་སྤུངས་འདྲ་གདའ། །
གུར་དཀར་པོ་ཁ་བ་འབབ་འབབ་རེད། །
ཚོང་དཔོན་མིང་ལ་ཅི་འདྲ་ཟེར། །
ལག་དོའི་མིང་ལ་ཅི་འདྲ་ཟེར། །
སྒར་དཀྱིལ་གཡུ་མཚོ་འཁྱིལ་འདྲ་གདའ། །
གུར་སྔོ་མོ་དུག་ཆུ་ལུད་ལུད་རེད། །
ཚོང་དཔོན་མིང་ལ་ཅི་འདྲ་ཟེར། །
ལག་དོའི་མིང་ལ་ཅི་འདྲ་ཟེར། །
སྒར་འདབས་ཆུ་བོ་འབབ་འདྲ་འདུག །
སྒར་ཟུར་ཨ་ལོང་བསྐོར་འདྲ་རེད། །



205
གླིང་དཀར་མཚེར་ས་བྱང་ལ་སྤོས།
ཚོང་དཔོན་མིང་ལ་ཅི་འདྲ་ཟེར། །
ལག་དོའི་མིང་ལ་ག་འདྲ་ཟེར། །
ཡུལ་ཕྱོགས་ག་ནས་ཡོང་ལེ་ཡིན། །
ས་ཕྱོགས་གང་དུ་འགྲོ་མི་ཡིན། ། །
མ་གསང་དྲང་པོའི་གཏམ་ཞིག་ཤོད། །
སྐྱེ་ཕོ་རབ་ཕོ་འབྲིང་ཕོ་ཐ་གསུམ། ། །
སྐྱེ་ཕོ་རབ་གཏམ་ཞིག་ཤོད་པའི་དུས། །
མཐོ་རི་མགོར་སྤྲིན་མགོ་ཐུག་ལེ་བཞིན། །
མཐོ་ལེ་དམའ་ལེ་གཉིས་ཀ་ཤོད། །
སྐྱེ་ཕོ་འབྲིང་གཏམ་ཞིག་ཤོད་པའི་དུས། །
དར་དང་གོས་ཆེན་ཐུག་པ་བཞིན། །
འཇམ་པོ་མཛེས་པོ་གཉིས་ཀ་ཤོད། །
སྐྱེ་ཕོ་ཐ་གཏམ་ཞིག་ཤོད་པའི་དུས། །
ར་ཤ་ཆང་སྐྱུར་ཐུག་པ་བཞིན། ། །
ན་བ་སྦོས་པ་སྐྱུག་གསུམ་ཤོད། ། །
དེ་འདྲའི་གཏམ་དེ་ཨེ་དགོས་བྱུང་། །
ལ་ཆེན་གླིང་གི་ས་ཆ་འདི། །
བདེ་མཆོག་ཆོས་སྐུའི་གཞལ་ཡས་ཡིན། །
དེལ་ཡག་སྟག་ཐང་ཁྲ་མོ་ལ། །
ཆུ་མ་བཏུང་སྤྱི་གསར་འཁྱིལ་ལེ་ཡོད། །
རྩྭ་མ་བཟས་ལོ་ཡག་སྐྱེས་འདྲ་ཡོད། །
རྩྭ་ཁ་རེ་བཟས་པའི་ས་ཆ་ལ། །
གསེར་སྒོར་མོ་བཅུ་ཡི་རྩྭ་རིན་དགོས། །



206
རྟ་རྒྱུག་ཁྲི་གསོལ།
མེ་རྟ་གདན་ཙམ་ཞིག་བུད་ས་ལ། །
གསེར་སྒོར་མོ་བརྒྱ་ཡི་ས་རིན་དགོས། །
རྩྭ་ཕོ་ཐུར་ཆག་ན་གསེར་ཐུར་དགོས། །
རྩྭ་མོ་ཐུར་ཆག་ན་དངུལ་ཐུར་དགོས། །
ན་ཁ་རྙོག་ན་སྤོས་ཀྱིས་གསོས། ། །
ཆུ་མགོ་རྙོག་ན་འོ་མས་གསོས། །
ཤིང་ཙན་དན་ཆག་ན་དངུལ་གྱིས་གསབ། །
ལམ་ཁ་ཤོ་བཟོས་ན་མར་གྱིས་གསབ། །
རྡོ་གཡའ་མ་ཆག་ན་ལ་ཆས་སྦྱོར། །
དེ་མ་བྱུང་ཉི་མའི་ཕན་ཆད་ལ། ། །
ལས་ཅི་མ་ཡིན་ལ་བཞག་ལེ་མིན། །
གླིང་ལ་མི་གཅིག་མི་ལྷག་ལེ། །
བྱང་མི་མེད་ཡུལ་དུ་རུ་བསྒྱུར་སོང་། །
འདི་ལོ་གླིང་དཀར་རྒྱལ་ས་ལ། །
ས་བདག་ཟེར་ཡང་ང་རང་ཡིན། །
ཆུ་བདག་ཟེར་ཡང་ང་རང་ཡིན། །
ང་ཉམ་ཆུང་ཨ་ཉོག་ཚུལ་དུ་བརྩིས། །
གཏམ་དྲང་པོའི་ལོ་རྒྱུས་མ་བཤད་པར། །
གཡོ་རྫུན་མའི་ལས་ལ་གཞོལ་བས་ན། །
བྱང་མི་མེད་ཡུལ་དུ་བང་ཆེན་མངགས། །
གླིང་དཀར་པོའི་ལས་དམག་ཚུར་ལ་བསྡུས། །
ཁྱོད་གར་སྡོད་འགྲུལ་པ་ཧམ་ཆེན་མ། །
ཤི་དམྱལ་བའི་རྟིང་དུ་མངག་རྒྱུ་ཡིན། །



གླིང་དཀར་མཚེར་ས་བྱང་ལ་སྤོས།
207
གླུ་གོ་ན་འགྲུལ་ཆེན་ཡིད་ལ་ཟུངས། །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་དེ་ལྟར་བཞེས་པས། ཚོང་དཔོན་ནོར་བུ་བཟང་པོས་རྨ་སྨད་ཇོ་
རུ་རྒྱལ་པོ་ཟེར་བ་འདི་རང་རེད་གསུངས་པ་དང༌། ཚོང་དཔོན་མི་རེས་དར་
རེ་དང་། ལག་དོ་མི་རེས་ཇ་རེ་ཁུར་ནས་གམ་དུ་བཅར། ལག་དོ་སྐར་མ་
བཀྲ་ཤིས་ཀྱིས་རྒྱུ་གོས་ཆུ་རྩི་མདོག་ཅིག་ལུས་ལ་གྱོན། དེ་ལ་ལིང་དམར་པོའི་
སྐེད་རག་བཅིངས། ཝ་ཞྭ་ཁྲ་ཆུང་མགོ་ལ་གྱོན། ལག་ཏུ་དར་སྣ་མི་གཅིག་སྣ་
ལྔ་ཐོགས་ནས་ལྷ་སྲས་ཇོ་རུར་གླུ་འདི་འདྲ་ཞིག་ཕུལ་སོང་། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ཤར་རྒྱ་ནག་བཀྲ་ཤིས་ར་བ་ནས། །
རི་བོ་རྩེ་ལྔའི་ཕོ་བྲང་ནས། ། །
ཐུགས་མི་འགྱུར་འཕགས་པ་འཇམ་དཔལ་དབྱངས། །
དེ་རིང་ཨ་ཕོའི་གླུ་སྣ་དྲོངས། །
ས་འདི་ས་ངོ་མ་ཤེས་ན། །
ཤར་གླིང་དཀར་མཁའ་སྤྱོད་ཞིང་ཁམས་རེད། །
འཛམ་གླིང་ས་ཡི་ལྟེ་བ་རེད། །
འདུ་ར་སྟག་ཐང་ཁྲ་མོ་རེད། །
མི་ང་འདྲ་ང་ངོ་མ་ཤེས་ན། །
ཤར་རྒྱ་ནག་ཡུལ་གྱི་རྒྱལ་ས་ནས། །
ཤར་གར་སྟོད་འགྲུལ་ཆེན་ནང་རྒྱུད་ནས། །



208
རྟ་རྒྱུག་ཁྲི་གསོལ།
ལག་དོ་སྐར་མ་བཀྲ་ཤིས་ཟེར། །
སྟོད་རྒྱ་གར་ཡུལ་དང་བལ་པོ་ཡུལ། །
ས་ག་མ་ཡུལ་ལ་འགྲོ་བའི་དུས། །
ཚོང་དང་པོའི་སྣེ་མོ་འཁྲིད་མི་ཡིན། །
བཀྲ་མི་ཤིས་ལས་དེ་གཅིག་ཀྱང་མེད། །
དོན་མི་འགྲུབ་ལས་དེ་གཉིས་ཀྱང་མེད།
རྒྱ་བོད་གསེར་ལམ་འཛུགས་མི་ཡིན། །
གནམ་སྲས་དར་ཐག་འཐེན་མི་ཡིན། །
རྒྱལ་ཁབ་ནང་འཆམ་བཟོ་མི་ཡིན། །
ཨ་ཞོ་ཇོ་ཞོ་རིན་པོ་ཆེ། །
ཇོ་རུ་དར་དཀར་རིན་པོ་ཆེ། །
ས་རྨ་སྨད་ཡུལ་གྱི་ས་ཆ་ལ། །
སྐུ་འཁྲུངས་ལེའི་ལོ་རྒྱུས་ཐོས་ཀྱང་དེ། །
ཞལ་མཇལ་ཁ་ཐོབ་ལེ་དེ་རིང་ཡིན། །
དུས་དེ་རིང་མཇལ་བ་སྐུ་དྲིན་ཆེ། །
སྒར་འགོ་གངས་རི་སྤུངས་འདྲའི་ནང་། །
ཚོང་དཔོན་ཉི་མ་ལེབ་ཆེན་དང༌།
ཚོང་དཔོན་ཟླ་བ་ལེབ་ཆེན་ཡོད། །
ལག་དོ་རྩིས་རྩིས་གྲངས་མེད་ཡིན། །
སྒར་དཀྱིལ་གཡུ་མཚོ་འཁྱིལ་འདྲའི་ནང་། །
ཚོང་དཔོན་ནོར་བུ་བཟང་པོ་ཡོད། །
ལག་དོ་རྩིས་གྲངས་སླར་ནས་མེད།. །
སྒར་མདའ་ཨ་ལོང་བསྐོར་འདྲའི་ནང་། །



གླིང་དཀར་མཚེར་ས་བྱུང་ལ་སྤོས།
209
ཚོང་དཔོན་སྨིན་དྲུག་ལེབ་ཆེན་ཡོད། །
ལག་དོ་རྩིས་རྩིས་གྲངས་མེད་ཡིན། །
ལ་རིང་ཚོང་པ་བཅོ་བརྒྱད་ཡོད། །
ལུང་རིང་ཚོང་པ་བཅུ་དགུ་ཡོད། །
ཆུ་ལེན་སྒར་དང་ཉི་ཤུ་ཡོད། །
ཤིང་འཐུ་སྒར་དང་རྩ་གཅིག་ཡོད། །
ཇ་མའི་སྒར་དང་རྩ་གཉིས་ཡོད། །
ཕོ་ཧྲེང་སྒར་དང་རྩ་གསུམ་ཡོད། །
མིང་ཆོས་མིང་མ་གཏོགས་གཞན་མིང་མེད། །
ལྟ་བ་ཆོས་ལ་དཀར་བའི་རྟགས། །
ཚོང་ཟོག་མི་ཤ་སྐམ་རློན་མེད། །
དེ་མིན་ཅི་དགོས་གང་དགོས་ཡོད། །
རྒྱུ་ནོར་ལོངས་སྤྱོད་རྒྱས་པའི་རྟགས། །
དེ་རིང་ཉི་མའི་གདོང་གང་ལ། །
ཚོང་དཔོན་མི་རེས་དར་རེ་ཡོད། །
ལག་དོ་མི་རེས་ཇ་རེ་ཡོད། །
ཁྱེད་ཇོ་རུ་མཇལ་བའི་མཇལ་རྟེན་ཡིན། །
མཇལ་ནས་མཇལ་ཡུན་རིང་བར་ཤོག །
དབུ་འཕང་དགུང་ལས་མཐོ་བར་ཤོག །
དེ་ནས་ཇོ་རུ་ལྷ་ཡི་སྲས། །
ཐུགས་དགོངས་མ་འཁྲུག་ངེད་ལ་གསོན། །
ང་རང་ཚོང་རབས་བཅོ་བརྒྱུད་འདི། །
སྟོད་རྒྱ་གར་ཡུལ་ལ་འགྲོ་ཡང་མྱོང་། །



210
རྟ་རྒྱུག་ཁྲི་གསོལ།
རྒྱ་གར་མེ་ཏོག་ར་བ་ལ། །
ཚོང་དཔོན་ཞག་གསུམ་ཁ་རྩྭ་དབང་། །
དེ་ཡན་ཆོད་སོང་ན་རྩྭ་རིན་དགོས། །
དེ་མ་གཏོགས་རྩྭ་རིན་དགོས་ལེ་མིན། །
ཕར་འགྲོ་བལ་པོ་ཡུལ་ལ་སོང་། །
བལ་པོ་འཁོར་ལོ་ཐང་ཆེན་ལ། །
ཚོང་དཔོན་ཞག་གསུམ་ཁ་རྩྭ་དབང་། །
དེ་ཡན་ཆོད་སོང་ན་རྩྭ་རིན་དགོས། །
དེ་མ་གཏོགས་རྩྭ་རིན་དགོས་ལེ་མིན། །
བར་འགྲོ་བོད་ཀྱི་ཡུལ་ལ་སོང་། །
བོད་ཀྱི་སྤེན་སྣེ་རུ་ཁྲ་ལ། །
ཚོང་དཔོན་ཞག་གསུམ་ཁ་རྩྭ་དབང་། །
དེ་ཡན་ཆོད་སོང་ན་རྩྭ་རིན་དགོས། །
དེ་མ་གཏོགས་རྩྭ་རིན་དགོས་ལེ་མིན། །
མར་འགྲོ་ནག་པོ་རྒྱ་ལ་སོང་། །
རྒྱུ་ཡི་ན་ཁ་ཁྲ་ལེབ་ལ། །
ཚོང་དཔོན་ཞག་གསུམ་ཁ་རྩྭ་དབང་། །
དེ་ཡན་ཆོད་སོང་ན་རྩྭ་རིན་དགོས། །
དེ་མིན་རྩྭ་རིན་དགོས་ལེ་མིན། །
ད་ལོ་གླིང་དཀར་སྟོད་ལ་སླེབས། །
རྨ་དེལ་ཡག་སྟག་ཐང་ཁྲ་མོ་ལ། །
རྩྭ་ཕོ་ཐུར་ཆག་ན་གསེར་ཐུར་ཟེར། །
ང་ཇ་པ་གསེར་གྱིས་ལྡང་མདོག་མེད། །



གླིང་དཀར་མཚེར་ས་བྱང་ལ་སྤོས།
211
རྩྭ་མོ་ཐུར་ཆག་ན་དངུལ་ཐུར་ཟེར། །
ང་ཇ་པ་དངུལ་གྱིས་ལྡང་མདོག་མེད། ། །
ན་ཁ་རྙོག་ན་སྤོས་ཀྱིས་གསོས། །
ང་ཇ་པ་སྤོས་ཀྱིས་ལྡང་མདོག་མེད། །
ཆུ་མགོ་རྙོག་ན་འོ་མས་གསོས། ། །
ང་ཇ་པ་འོ་མས་ལྡང་མདོག་མེད། །
མེ་རྟ་གདན་ཙམ་ཞིག་འབུད་ས་ལ། །
གསེར་སྒོར་མོ་བརྒྱ་ཡིས་མི་དག་ཟེར། །
ང་ཇ་པ་གསེར་གྱིས་ལྡང་མདོག་མེད། །
ལམ་ཁ་ཤོ་སོང་ན་མར་གྱིས་གསབ། །
ང་ཇ་པ་མར་གྱིས་ལྡང་མདོག་མེད། །
རྡོ་གཡའ་མ་ཆག་ན་ལ་ཆས་སྦྱར། །
ང་ཇ་པ་ལ་ཆས་ལྗང་མདོག་མེད། །
དེ་འདྲའི་རྩྭ་རིན་ཆུ་རིན་དེ། །
དུས་ད་ལོ་མ་གཏོགས་རྣ་ཐོས་མེད། །
གཏམ་འཇིགས་པ་དེ་འདྲ་མ་གསུང་རོགས། །
ཞུ་བ་རྒྱལ་པོའི་བུ་ལ་ཡོད།
ཞུ་རྟེན་མེད་ན་ཁྲིམས་དང་འགལ། །
ངེད་ལག་ན་བཅངས་པའི་དར་དཀར་འདི། །
སྟེང་ལྷ་མོ་གསུམ་གྱིས་བཀལ་ལེ་ཡིན། །
བར་གཉན་མོ་གསུམ་གྱིས་བསྒྲིམས་ལེ་ཡིན། །
འོག་ཀླུ་མོ་གསུམ་གྱིས་བཏགས་ལེ་ཡིན། །
དར་འགོར་བཀྲ་ཤིས་རྟགས་བརྒྱད་ཡོད། །



212
རྟ་རྒྱུག་ཁྲི་གསོལ།
དར་དཀྱིལ་རྒྱལ་སྲིད་སྣ་བདུན་ཡོད། །
དར་འདབས་མུ་ཏིག་འཛར་ལོ་ཡོད། །
བྱུང་བ་ནག་པོ་རྒྱ་ནས་བྱུང་། །
དར་བ་འཇིག་རྟེན་ཁམས་ལ་དར། །
ངོ་མཚར་བཀྲ་ཤིས་མགུལ་དར་འདི། །
དེ་རིང་ལྷ་སྲས་ཁྱེད་ལ་འབུལ། །
སྙན་པའི་བཀྲ་ཤིས་དགྱེས་གླུའོ། །
ཞེས་གླུ་ཞུས་དེ་ལྟར་ཕུལ་བ་དང་། ཇོ་རུའི་ཐུགས་ལ་ལག་དོ་སྐར་མ་
བཀྲ་ཤིས་འདིས་རྒྱ་དཀར་ནག་གཉིས་ཀྱི་ཁྲིམས་དང་མཐུན་པའི་གླུ་ཞིག་བླངས་
བྱུང་། དེ་མ་རེད་ཟེར་རྒྱུ་མི་གདའ་དགོངས་ནས། ཡཱ། གནས་སྐབས་རྩྭ་
རིན་དང་ཆུ་རིན་མི་གླེང་ཁྱེད་ཇ་པ་ཚོ་དང་ང་ཇོ་རུ་རྟ་ཚོང་དྲེལ་ཚོང་འདྲ་ཨེ་རྒྱག་
གསུངས། ཚོང་པ་རྣམས་དེ་མར་ཇོ་རུའི་གམ་དུ་རུབ་ནས་རྟ་འདི་ཨེ་འཚོང་
ཟེར། ལ་ལས་རྟ་འདི་ཉོ་དགོས་ཟེར། ལ་ལས་ལོ་ཆེ་ཆུང་ཇི་ཙམ་ཡིན་ཟེར་
ནས་ཁ་ལ་བལྟས། ལ་ལས་ཟེ་བ་འཕུར། ལ་ལས་མཇུག་མ་འཐེན། ལ་
ལས་སྒལ་པ་འཕུར། ལ་ལས་རྟ་རིན་ཇི་ཙམ་ཡིན་ཟེར། ཇོ་རུས་རྟ་ཕོ་ཐང་ལ་
རྒྱུགས་ན་གོང་ཐང་མི་ཡིས་བརྒྱབ་ཟེར་བ་གནའ་མིའི་གཏམ་ལ་གདའ། ཁྱེད་
རྣམས་ཉོ་ངོ་མ་ཡིན་ན་འགྲོས་དང་རྒྱུག་ལུགས་ཅི་གདའ་ལྟོས་གསུངས། ཚོང་
དཔོན་ནོར་བུ་བཟང་པོའི་ཐུགས་ལ་ཐེ་ཚོམ་ཕྲན་བུ་འཆར་ནས་ཚོང་དཔོན་དང་
ལག་དོ་ཚོར་ཁོའི་རྟ་འདི་དངོས་མེད་རྫུ་འཕྲུལ་གྱི་རྟ་ཞིག་ཡིན་ལེ་འདྲ། ངེད་
ཚོས་ཉོ་མི་ཐུབ་ལ་ཕན་པ་ཅི་ཡང་མེད། དེ་ལས་ཇོ་རུར་རྩྭ་རིན་ཆུ་རིན་ཁེ་གྱོང་
མེད་པ་ཞིག་སྤྲད་ན་དགའ་ཞེས་གསང་ཐབས་ཀྱིས་སྨྲས་པ་དང་། ཐོག་མར་
འདུ་ལོང་ཆེ་བའི་ཚོང་པ་རྣམས་ཕར་བཤོལ་ཚུར་བཤོལ་གྱིས་ཉུང་ངུར་ཕྱིན་ནས་
མཐའ་མ་ཇོ་རུའི་གམ་དུ་མི་རེ་གཉིས་མ་གཏོགས་བསྡད་མེད། དཔོན་ཇོ་རུས་



213
གླིང་དཀར་མཚེར་ས་བྱང་ལ་སྤོས།
སྐྱར་དུ་རྟ་ཨེ་ཉོ་ཞེས་གསུངས། ཁོ་ཚོས་རྟ་ཉོ་ལེ་མིན་ཟེར་ནས་ག་ལེར་རང་
གུར་དུ་འགྲོ་བའི་ཚེ་ན། ཇོ་རུས་འོ་ན་ངའི་རྟ་འདི་དགོང་དྲོའི་རིང་ཁྱེད་རྣམ་
པའི་འདིར་ཉར་རོགས་གྱིས། རྨ་ཆུའི་ཕར་ཁར་ཇོ་སྡེ་ཁྲི་འཁོར་བཅོ་བརྒྱད་
ཡོད། ང་དེར་ཐེངས་གཅིག་མི་འགྲོ་ཀ་མེད་ཡིན། ཉི་མ་བཞུད་ཙམ་ལ་ང་རྟ་
ལེན་པར་ཡོང་གི་ཡིན་གསུངས། །
ཁོ་ཚོས་ངེད་ཚོ་གར་སྡོད་ཀྱི་འགྲུལ་པ་ཡིན། གར་འགྲོ་གར་སྡོད་མི་ཤེས་
པས་རྟ་ཉར་ནས་འདུག་ལོང་མེད་ཟེར། ཇོ་རུས་སྟོད་རྒྱ་གར་གྱི་ཆོས་སྨད་རྒྱ་
ནག་ལ་བཅོལ་སྲོལ་གདའ། སྨད་རྒྱ་ནག་གི་གསེར་དངུལ་ཡང་སྟོད་རྒྱ་གར་ལ་
བཅོལ་སྲོལ་ཡོད། བར་བལ་ཡུལ་གང་ལ་ཡང་ཉར་མིས་ཉར། བཅོལ་མིས་
བཅོལ་སྲོལ་ཡོད། རྟ་འདི་ཕྱི་དྲོའི་རིང་ཉར་བར་མི་སྐྱོན་གསུངས་ནས་ཚོང་
དཔོན་ཚོའི་རྟ་དང་མཉམ་དུ་བཏགས། ལྕང་དཀར་བེར་ཀ་འོག་ཏུ་ཆིབས་
ནས་རླུང་འཚུབ་པ་ལྟར་ཆུ་ཕ་རིའི་ཐད་དུ་སོང་བ་དང༌། ཚོང་དཔོན་རྣམས་ཀྱིས་
ད་གང་ལྟར་རྟ་འདི་ཡག་མོ་ཞིག་མ་ཉར་ན་ཇོ་རུ་ཚུར་འཁོར་མཚམས་རྙོག་དྲ་
ལུང་པ་གང་ཤོད་ཉེན་ཆེ་ཟེར་ནས་རྟ་ལ་རྩྭ་སྟེར་ན་རྩྭ་མི་ཟ། ཆུ་སྟེར་ན་ཆུ་མི་
འཐུང་། ཆག་སྟེར་ན་ཆག་ཀྱང་མི་བཟའ་བར་རང་སར་ཀྲོང་ངེར་ལངས་་
བསྡད། ཚོང་དཔོན་དང་ལག་དོ་བཅས་པས། ཨ། རྟ་འདིས་རྩྭ་བཟའ་ཆུ་
འཐུང་མི་བྱེད་པར་བལྟས་ན་དངོས་མེད་ཀྱི་རྟ་ཞིག་ཡིན་པ་ལས་དངོས་ཡོད་ཀྱི་
རྟ་ཞིག་ཨེ་ཡིན་ཟེར། ལ་ཆེན་དེ་ནུབ་ས་རུབ་པ་དང་རེས་མོས་ཀྱིས་རྟ་སྲུང་
ནས་བསྡད། ཡིན་ན་ཡང་ནམ་ཐོ་རེངས་ཀྱི་སྐྱ་མདའ་དང་པོ་ཤར་བ་དང་མིག་
གིས་རིག་སར་རྟ་དེ་ཆུང་རུ་ཆུང་རུ་སོང་བ་དང་། རྟ་སྲུང་བས་ཨ་རོགས་ཚོ་ད་
རེད་མ་ཐལ། རྟ་འདི་ཆུང་རུ་ཆུང་རུ་འགྲོ་ཞེ་གདའ་ཟེར་སྐད་བུད་ནས་ཐམས་
ཅད་དངངས་འཚབ་ཀྱིས་མལ་ནས་ལངས། ཁ་ཤས་ཀྱིས་མཐུར་ཐག་བརྒྱབ།
ཁ་ཤས་ཀྱིས་རྐང་ཐག་བརྒྱབ། ཁ་ཤས་ཀྱིས་ལག་ཐག་བརྒྱབ། ཁ་ཤས་ཀྱིས་



214
རྟ་རྒྱུག་ཁྲི་གསོལ།
སྐེད་པ་ལ་ཐག་པ་བརྒྱབ་ནས་དམ་པོར་བཟུང་རུང་། མི་ངོ་རང་ངོ་ཆོད་ཙམ་
ལ་རྟ་དེ་ཨབ་རའི་ཆེ་ཆུང་ཙམ་དུ་འགྱུར་བ་དང་། འཕག་འཚག་ཅིག་བརྒྱབ་
ནས་རྫ་གསེབ་ཏུ་འཛུལ་སོང་། ཚོང་དཔོན་དང་ལག་དོ་མང་ཆེ་བས་ད་རེད་
མ་སོང་ཟེར། ཁ་ཅིག་གིས་ད་ཅི་བྱེད་ཟེར། འགའ་ཞིག་གིས་སྔོན་དུ་ཞོགས་
ཇ་བྱས། དེ་ནས་རྟ་འཚལ་དགོས་ཟེར།
ཟ་འཐུང་ཚིམས་པར་བྱས་པ་དང་། རྟ་འཛུལ་སའི་རྫ་ཕོ་རྫ་མོ་ཐམས་
ཅད་བསློགས་ཀྱང་རྟ་ནི་མ་རྙེད། ཉི་མ་ཤར་ལ་ཉེ་བའི་སྐབས་དེར་ཇོ་རུ་ཡིད་
འཚུབ་འཚུབ་ངང་དེར་བྱུང་ནས། ཡཱ། ཨ་ཕོ་ཇ་པ་ཚོ་ངའི་རྟ་ཚུར་སྤྲོད་
རོགས་བྱེད་ཟེར། ཇ་པ་ཚོས་ཁ་སང་ཉི་མ་ལ་ལ་མ་བཞུད་གོང་ཁྱེད་རྟ་ལེན་
པར་ཡོང་རྒྱུའི་ཁ་ཆད་ཡོད། ཁྱེད་མདང་སོང་མ་ཡོང་བ་ཅི་ཡིན། ལ་ཆེན་
ཁྱེད་ཀྱི་རྟ་དེར་རྩྭ་ཆག་ཅི་རིགས་སྟེར་ཡང་མི་ཟ། ས་རུབ་པ་དང་སྲུང་བྱ་
བཀོད་ནས་གང་ལེགས་སྲུང༌། ད་ནངས་ཐོ་རེངས་སྐྱ་མདའ་དང་པོ་ཤར་བ་
དང་རྟ་དེ་ཆུང་དུ་ཆུང་དུ་སོང་ནས། ངེད་ཚོས་ཐབས་གང་འདྲ་བྱས་ཀྱང་མ་
ཕན། མཐའ་མ་རྟ་དེ་ཨབ་རའི་ཆེ་ཆུང་ཙམ་དུ་གྱུར་ནས་མི་ངོ་རང་ངོ་ཆོད་
ཙམ་ལ་འཕག་འཚག་ཅིག་བརྒྱབ་ནས་རྫ་ཡི་གསེབ་ཏུ་ཡལ་ནས་སོང་། ང་ཚོས་
རྫ་ཕོ་རྫ་མོ་ཐམས་ཅད་བསློགས་ནས་བཙལ་རུང་རྙེད་རྒྱུ་མེད་གདའ་ཞུས། །
ཇོ་རུས་ཁྱེད་ཚོའི་གཏམ་དེ་རིགས་དབང་པོ་ཚང་ལྡན་གྱི་རྣ་ལམ་དུ་འགྲོ་རྒྱུ་
ཕར་བཞག ཐ་ན་བླུན་པོ་ཞིག་གི་རྣ་ལམ་དུའང་མི་འགྲོ། ཡང་སྒོས་ལག་དོ་
སྐར་ མ་བཀྲ་ཤིས་ཀྱིས་ཁྱེད་ཇ་པ་རྣམས་ སྟོད་ རྒྱ་ གར་ གྱི་ མེ་ ཏོག་ ར་བ་དང་།
བར་བལ་པོའི་འཁོར་ལོ་ཐང་ཆེན། བོད་ཀྱི་སྤེན་སྣེ་རུ་ཁྲ། སྨད་རྒྱ་ནག་གི་ན་
བ་ཁྲ་ལེབ་བཅས་ས་ཕྱོགས་གང་སར་འགྲོ་མྱོང་ཟེར། ཁྱེད་ཇ་པ་རྣམས་འགྲོ་
མྱོང་སའི་ས་ཆ་དེ་ཚོར་རྟ་རྫ་ལ་འཛུལ་ཟེར་བའི་ལོ་རྒྱུས་འདྲ་བཤད་རྒྱུ་ཨེ་ཡོད།
ངའི་རྣ་ལམ་དུ་རྟ་རྫ་ལ་འཛུལ་བའི་ལོ་རྒྱུས་སྦྱང་སྐད་ཙམ་ཡང་མ་ཐོས། འདི་



གླིང་དཀར་མཚེར་ས་བྱང་ལ་སྤོས།
215
ལོ་ཁྱེད་རྣམས་གླིང་ཡུལ་དུ་འོངས་ནས་རྟ་རྫ་ལ་འཛུལ་ཐལ་ཟེར་བ་དེ་ང་ཇོ་རུ་ལ་
འགྲོ་ཚོད་ཀྱི་བརྙས་གཏམ་རང་རེད་གསུངས། ཚོང་དཔོན་དང་ལག་དོ་་་་
གཞན་རྣམས་ཅི་ཤོད་འདི་ཤོད་མེད་པར་མགོ་བོ་ཐུར་དུ་ཕབ་ནས་བསྡད།
ལག་དོ་སྐར་མ་བཀྲ་ཤིས་ཀྱིས་ལག་གཉིས་ཐལ་མོ་སྦྱར་ནས་ད་ཁྱེད་ཀྱི་རྟ་
ལ་རྟ་གོང་ཇི་ཙམ་ཡིན་རུང་། ངེད་ཚོས་སྐུ་གྱོང་མེད་ལེ་འགྲིགས་པ་བྱེད་རྒྱུ་
ཡིན། ཁྱེད་ཀྱི་རྟ་དེར་ཁོག་སྟོད་གསེར་དང་མཉམ་འཇོག ཁོག་སྨད་དངུལ་
ལ་དགུ་སྐོར། ཁོག་སྐྱེད་དར་ལ་ལོག་པོ། ཕྱི་མི་འགྱུར་པགས་པ་དངུལ་གྱིས་
བཀང་། ནང་མི་འགྱུར་ཟངས་ཁོག་གསེར་གྱིས་བཀང་ནས་རིན་འབབ་ལ་
འཇལ་ན་ཁྱེད་ཀྱི་ཐུགས་ལ་ཨེ་འཐད་ཨེ་མོས་ཞེས་ཞུས། ཇོ་རུས་ང་ཡི་རྟ་འདི་
ཕྱི་སེམས་ཅན་གྱི་གཟུགས་ལ་ནང་སངས་རྒྱས་ཀྱི་ཐུགས་ལྡན་པ་དང་། མཛེས་
ཉམས། ཤ་ཤེད། སྤུ་མདོག སུག་བཞིའི་རྒྱུག་ལུགས་བཅས་གང་གི་ཆ་
ནས་བལྟས་ཀྱང་རྟ་གཞན་པ་ཅི་འདྲ་ཞིག་ཡིན་རུང་དོ་ས་སླར་ནས་མེད་པས་
ཁྱེད་ཀྱིས་སྤྲད་ཟེར་བའི་རིན་འབབ་དེར་མི་རྒྱག་ཐག་ཆོད་ཡིན། གཞན་ཡང་
ང་ཡི་རྟ་འདི་ལ་དགེ་མཚན་དུ་མ་ཡོད་པས། ཁྱོད་ཇ་པ་རྣམས་ཉོན་ཨང་་
གསུངས་ནས་གླུ་འདི་འདྲ་ཞིག་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
ཀླུ་ཡར་རྒྱུད་ནམ་མཁའ་སྟོང་པའི་གླུ། ། །
མཐོ་ནམ་མཁའ་མཐའ་དབུས་མེད་པའི་གླུ། །
གླུ་མར་རྒྱུད་ཆུ་བོ་གཞུང་འབྱམས་གླུ། །
འབྱམས་པའི་གླུ་ཞིག་མི་ལེན་རྒྱུ། །
ཆུ་ལ་རྒྱུན་ཆད་མེད་པའི་གླུ། །



216
རྟ་རྒྱུག་ཁྲི་གསོལ།
གླུ་རང་བྱུང་རྩ་རླུང་འཁྲུལ་པའི་གླུ། །
འཁྲུལ་པའི་གླུ་ཞིག་མི་ལེན་རྒྱུ། །
རྩ་ལ་འགག་པ་མེད་པའི་གླུ། །
རྩ་རླུང་རང་དབང་ཐོབ་པའི་གླུ། །
དེ་རིང་ཇ་པ་རྣམས་ལ་ལེན། །
ས་འདི་ས་ངོ་མ་ཤེས་ན། །
རྨ་ཐང་ལྷ་ཡི་དཀྱིལ་འཁོར་རེད། །
གོང་མ་ལྷ་སྒར་འབབ་ས་རེད། །
རྨ་དེལ་ཡག་སྟག་ཐང་ཁྲ་མོ་ཟེར། །
འཛམ་གླིང་ས་ཡི་ལྟེ་བ་རེད། །
ང་འདྲ་ང་ངོ་མ་ཤེས་ན། །
གླིང་སྟོད་སྨད་གཉིས་ཀྱི་ས་ཆ་ནས། །
འགོག་བཟའ་ལྷ་མོའི་ཇོ་རུ་ཟེར། ། །
དེ་རིང་ཚོང་དཔོན་ལག་དོ་རྣམས། །
ཡང་སྒོས་ལག་དོ་སྐར་མ་བུ། །
ཉོན་དང་འདྲ་མ་འདི་འདྲ་ཡོད། །
ཕྱི་གཟུགས་སེམས་ཅན་ང་ཡི་རྟ། །
ནང་ཁོག་སངས་རྒྱས་སྟོང་གི་ཐུགས། །
ཁྱད་དུ་འཕགས་པའི་རྟ་མཆོག་ལ། །
རིན་འབབ་གསེར་དངུལ་དག་ལེ་མིན། །
དེ་རིང་ལག་དོ་སྐར་མ་བུས། །
འཛམ་གླིང་དཀོན་པའི་རྟ་མཆོག་ལ། །
ཁོག་སྟོད་གསེར་དང་མཉམ་འཇོག་ཟེར། །



217 །
གླིང་དཀར་མཚེར་ས་བྱང་ལ་སྤོས།
ཁོག་སྨད་དངུལ་ལ་དགུ་སྐོར་ཟེར། །
ཁོག་སྐྱེད་དར་ལ་ལོག་པོ་ཟེར། །
ཕྱི་མི་འགྱུར་པགས་པ་དངུལ་གྱིས་བཀང་། །
ནང་མི་འགྱུར་ཟངས་ཁོག་གསེར་གྱིས་བཀང་། །
ང་ཇོ་རུར་རྟ་རིན་སྤྲོད་ཀྱིས་ཟེར། །
ཟེར་ཟེར་གཏམ་དེ་འཆལ་གཏམ་རེད། །
ཆུང་ཨ་ཉོག་མགོ་བོ་སྐོར་བསམ་རེད། །
གསེར་དངུལ་སྦ་རུ་གང་ཙམ་ལ། །
རྟ་འདི་ཡི་རིན་འབབ་དག་ལེ་མིན། །
མི་དག་རྩ་བ་བཤད་པས་ན། །
རྟ་མགོ་ཚེ་ཡི་བུམ་པ་ལ། །
ཚེ་དཔག་མེད་ཀྱི་སྒྲུབ་གནས་ཡོད། །
རྣ་ཅོག་རྒྱལ་བ་རིགས་ལྔ་ལ། །
རིགས་གསུམ་མགོན་པོ་བཞུགས་ནས་ཡོད། །
ཟེ་བ་ལོ་ཡག་ལྗང་པ་ལ། །
སངས་རྒྱས་སྟོང་དང་རྩ་གཉིས་ཡོད། །
སྤུ་རྩེ་འཇའ་འོད་སྤུངས་པ་ལ། །
མཁའ་འགྲོ་འབུམ་གྱི་དབུ་ལོ་ཡོད། །
རྟ་རུས་དཀར་པོ་དུང་དཀར་ལ། །
ཚངས་པ་ལྷ་ཡི་བྱིན་རླབས་ཡོད། །
སྒལ་ཚིགས་བཞི་བཅུ་ཞེ་དགུ་ལ། །
གྲུབ་ཆེན་བརྒྱད་ཅུས་བསྐོར་ནས་ཡོད། །
རྩིབ་མ་གཡས་པའི་སྡིངས་གཞི་ལ། །



218
རྟ་རྒྱུག་ཁྲི་གསོལ།
སྨེ་བ་དགུ་ཡི་དགུ་མིག་ཡོད། ། །
རྩིབ་མ་གཡོན་མའི་སྡིངས་གཞི་ལ། །
སྤར་ཁ་བརྒྱད་ཀྱི་བརྒྱུད་ཟུར་ཡོད། །
རྔ་མ་ཆུ་ཆར་དལ་འབབ་ལ། །
མཁའ་འགྲོ་འབུམ་གྱི་ཚེ་ལོ་ཡོད། །
དཔུང་པ་རླུང་གི་འཁོར་ལོ་ལ། །
མགྱོགས་པའི་སྤུ་རྭ་བཅུ་གསུམ་ཡོད། །
རྨིག་བཞི་དཀར་ཡོལ་རང་གྲུབ་ལ། །
གཡུ་ཡི་སྦལ་པའི་རང་གཟུགས་ཡོད། །
ཨ་སྔོན་གནམ་ལ་ཆས་པའི་དུས། །
ཐང་དཀར་རྒོད་དང་མཉམ་མཉམ་ཡིན། །
དོག་མོ་ས་ལ་རྒྱུག་པའི་དུས། །
བསེར་མ་རླུང་དང་མཉམ་མཉམ་ཡིན། །
གཏིང་རིང་རྒྱ་མཚོར་འཛུལ་བའི་དུས། །
གསེར་མིག་ཉ་དང་མཉམ་འཁྱུག་ཡིན། །
གཞན་གྱི་རྟ་དང་འདྲ་ལེ་མིན། །
གར་འགྲོ་རང་དབང་ཐོབ་ལེ་ཡིན། །
ཁྱེད་ཚོང་དཔོན་མི་རེས་དར་རེ་ཁྱེར། །
ལག་དོ་མི་རེས་ཇ་རེ་ཁུར། །
ང་ཨ་ཉོག་དོན་གོ་མ་རྟོགས་སྙམ། །
གཏམ་འབུད་ལོང་མེད་པར་རྫུན་མགོ་བསྐོར། །
རྟ་ཤོར་ནས་རྫ་ལ་འཛུལ་ཐལ་ཟེར། །
གནམ་ས་གཉིས་ཀྱི་མངའ་ཞབས་ལ། །



གླིང་དཀར་མཚེར་ས་བྱང་ལ་སྤོས།
219
རྟ་རྫ་འཛུལ་ལོ་རྒྱུས་ག་ན་གདའ། །
འཛམ་གླིང་དཀོན་པའི་རྟ་མཆོག་དེ། །
ཡང་ན་ཁྱེད་ཚོས་བཙོང་ལེ་རེད། །
མིན་ན་ཁྱེད་ཚོས་སྦས་ལེ་རེད། །
ཁོག་སྟོད་གསེར་དང་རྒྱག་ལེ་མིན། །
ཁོག་སྨད་དངུལ་དང་རྒྱག་ལེ་མིན། །
རྟ་གར་ཡོད་ལ་མོར་ཁྲིད་ནས་ཤོག །
དེ་མ་བྱུང་ཉི་མ་རྩ་གཅིག་ལ། །
ལས་ཅི་མ་ཡིན་ལ་འཇོག་ལེ་མིན། །
གླུ་གོ་ན་ཇ་པའི་ཡིད་ལ་ཟུངས། །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་དེ་ལྟར་བཞེས་པ་དང་། ཚོང་དཔོན་ནོར་བུ་བཟང་པོས་ཚོང་
དཔོན་དང་ལག་དོ་རྣམས་ལ་ན་རེ། །མི་འདིས་སྟོད་རྒྱ་གར་རྒྱལ་པོར་ཆོས་མི་ཞུ།
སྨད་རྒྱ་ནག་རྒྱལ་པོའི་ཁྲིམས་མི་འཁུར། བར་ གླང་ཆེན་སྨྱོན་པར་ལམ་མི་་
གཡར་ཟེར་བ་དེ་ ཅི་མི་ བདེན་ཞེས་གསུངས་པ་དང༌། བྱིངས་རྣམས་རང་་
སེམས་ཆོས་ལ་རྨོངས་པས་ཕུང་སོང་བསམས་ནས་མཆི་མ་མིད་ནས་བསྡད་དེ་ཅི་
ཡང་མ་ཞུས། སྐབས་དེར་ཚོང་དཔོན་ནོར་བུ་བཟང་པོས་རྒྱུ་དྲེལ་ཤུ་བ་རང་
ཤར་ ལ་ གསེར་ ས་ དང་། གསེར་ ཡབ། གསེར་ མཐུར། གསེར་ སྲབ།
གསེར་རྨེད། གསེར་གློ་བཅས་སྒ་སྲབ་གདན་བསྟད་ཀྱིས་ཉི་མ་ཚེས་པ་ལྟ་བུ་
བྱས་ནས་ཇོ་རུའི་གམ་དུ་ཁྲིད། རྒྱ་གྲི་དར་ལྷ་གཡུགས་ཆོད་ཟེར་བ་བཏབ་ན་
ཐམས་ཅད་མི་ཆོད་པ་མེད་པའི་དཔའ་གྲི་རྩ་ཆེན་དེ་དང༌། ཡང་སྒོས་རྒྱ་ནག་
དར་ལྷ་མཚོ་ཡི་མཚོ་བདག་ཚེ་རིང་དབང་མོས་ཁོང་ལ་ཕུལ་བའི་གའུ་རྒྱུ་ལྷ་པདྨ་
ཁྲ་ཆུང་ཟེར་བ་དེ་ཡང་ཇོ་རུའི་མདུན་དུ་ཕུལ་བ་དང་སྐུ་ཕྱག་གསུམ་གསུམ་དགུ་



220
རྟ་རྒྱུག་ཁྲི་གསོལ།
ཕུལ་ནས་ཞུ་འབུལ་གྱི་གླུ་འདི་འདྲ་ཞིག་ཕུལ་སོང་།
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
སྐྱབས་བླ་མ་ཡི་དམ་མཁའ་འགྲོ་གསུམ། །
ལྷ་ཆོས་སྐྱོང་མགོན་པོ་འཁོར་དང་བཅས། །
དེ་རིང་ཚོང་དཔོན་གླུ་སྣ་དྲོངས། །
ཤར་རི་བོ་ཏཱ་ལའི་ཞིང་ཁམས་ནས། །
མེ་ཏོག་པདྨའི་ཁྲི་སྟེང་ནས། །
ཐུགས་རྗེ་འཕགས་པ་སྤྱན་རས་གཟིགས། །
དུང་གི་རིགས་ལྔ་སྤུངས་སེ་སྤུངས། །
དར་གྱི་ཅོད་པན་ལྷུབས་སེ་ལྷེབས། །
ཕྱག་གཡས་ལ་ཤེལ་དཀར་ཕྲེང་བ་འཛིན། །
ཕྱག་གཡོན་ལ་མེ་ཏོག་པདྨ་འཛིན། །
འཆི་མེད་ཚེ་ཡི་བུམ་པ་བསྣམས། །
ཕྱག་སྟོང་སྤྱན་སྟོང་སྤྱན་རས་གཟིགས། །
ཐུགས་མ་གཡེངས་ཚོང་དཔོན་ཁ་འཛིན་མཛོད། །
ས་འདི་ས་ངོ་མ་ཤེས་ན། །
མདོ་ཁམས་གླིང་གི་ས་ཆ་ལ། །
གླིང་ས་མཐོང་བ་ཀུན་སྨོན་ཟེར། །
གཡས་རི་དར་དཀར་བཤམས་འདྲ་འདི། །
རྨ་ལྷ་རི་ས་མ་ཡོན་ཏན་རེད། ། །
འཁོར་དུ་དགྲ་ལྷ་ཝེར་མ་བཞུགས། །



གླིང་དཀར་མཚེར་ས་བྱང་ལ་སྤོས།
221
གཡོན་རི་ཚོས་དམར་སྤུངས་འདྲ་འདི། །
ཨ་མྱེ་རྨ་ཆེན་སྤོམ་ར་རེད། །
འཁོར་དུ་གཞི་བདག་བཅུ་གསུམ་བཞུགས། །
རྒྱབ་རི་སེང་གེ་འགྱིངས་འདྲ་འདི། །
གེར་མཛོའི་རི་དམར་དབང་གཞུ་རེད། །
གླིང་འགྲན་མེད་སྐྱེས་བུའི་རྒྱབ་རི་རེད། །
ལྷ་གཉན་སྟག་དམར་པོའི་ཕོ་བྲང་རེད། །
སྟེང་ནས་དཔའ་བོ་རྒྱ་མཚོས་བསྐོར། །
བར་ནས་མཁའ་འགྲོ་འབུམ་གྱིས་བསྐོར། །
འོག་ནས་ཆོས་སྐྱོང་སྲུང་མས་བསྐོར། །
མདུན་རི་ནོར་བུ་བཙུགས་འདྲ་འདི། །
དགའ་བདེའི་སྒྱོགས་རི་སྨུག་པོ་རེད། །
ཕྱག་དྲུག་མགོན་པོའི་ཕོ་བྲང་རེད། །
རི་བཞི་ནོར་བུ་ཁ་སྤྲོད་རེད། །
ལུང་བཞི་པདྨ་འདབ་བརྒྱུད་རེད། །
ཆུ་བཞི་བདུད་རྩི་ཁ་སྤྲོད་རེད། །
རྩྭ་ཡར་འཚར་ཀླུ་བདུད་རྡོ་རྗེ་རེད། །
ཆུ་མར་བབ་འགྲོ་བ་འདྲེན་པ་རེད། །
གནས་འདི་ལས་བཟང་ཞིག་ག་ན་ཡོད། །
ཡིན་ན་ཇོ་རུ་རིན་པོ་ཆེ། །
མི་ང་འདྲ་ང་ངོ་མ་ཤེས་ན། །
ང་འདྲ་རྩ་བ་བཤད་པས་ན། །
ཤར་རྒྱ་ནག་བཀྲ་ཤིས་ཁྲི་སྒོ་ནས། །



222
རྟ་རྒྱུག་ཁྲི་གསོལ།
ཚོང་དཔོན་ནོར་བུ་བཟང་པོ་ཟེར། །
ཇ་གཡང་སློབ་དཔོན་པདྨས་བཞེས། །
ཇ་རྫོང་ཚོང་དཔོན་ང་ཡིས་ཕབ། །
རྒྱ་གར་ཡུལ་དང་རྒྱ་ནག་ཡུལ། ། །
བལ་པོ་ཡུལ་དང་ཨ་གྲགས་ཡུལ། ། །
གངས་རི་ཡུལ་དང་མི་ནུབ་མཚོ། །
སུམ་པ་ཡུལ་དང་སྨུག་པོ་འཇང༌། །
སེར་པོ་ཧོར་དང་གླིང་གི་སར། །
ཚོང་དཔོན་ཚོང་ལ་རྒོད་དང་གཅིག །
སྨུག་དྲེལ་སུག་བཞི་བདེ་དང་གཉིས། །
ལག་དོ་བཀའ་ལ་ཉན་དང་གསུམ། །
མ་འགྲོ་ས་དེ་གཅིག་ཀྱང་མེད། །
མ་འདུག་ས་དེ་གཉིས་ཀྱང་མེད། །
གནམ་གྱི་ཞེང་དང་ས་ཡི་ཁྱོན། ། །
ཚོང་དཔོན་ང་ཡིས་ཤེས་ལེ་ཡིན། །
སྐྱེ་བ་འདི་ཡི་སྔོན་རོལ་ན། །
སྤྱན་རས་གཟིགས་ཀྱི་སྤྲུལ་པ་ཡིན། །
གླུ་འདི་གླུ་ངོ་མ་ཤེས་ན། ། ་
ཚོང་དཔོན་ཇ་གླུ་རིང་མོ་ཟེར། །
ས་ག་མ་ཡུལ་ལ་མི་ལེན་དེ། །
དུས་དེ་རིང་མི་ལེན་ཀ་མེད་རེད། །
དབུ་ནག་མི་ཡི་མགོ་འདྲེན་ལ། །
སངས་རྒྱས་སྟོང་གིས་མངགས་ལེའི་སྲས། །



223
གླིང་དཀར་མཚེར་ས་བྱང་ལ་སྤོས།
རྒྱ་བོད་གཉིས་ཀྱི་ནོར་བདག་ཁྱེད། །
ཐུགས་ཁྲོས་པ་དྭངས་ནས་འཛུམ་པ་གནང་། །
ཞུ་མི་ཕོད་གླུ་ལེན་བརྒྱུད་ནས་ཞུ། ། །
མཇལ་མི་ཕོད་དར་དཀར་བརྒྱུད་ནས་ཞུ། །
ཁྱེད་ལྷ་སྲས་མཆོག་གི་རྟ་ཕོ་དེ། །
མིག་མཐོང་བ་ཙམ་གྱིས་ཡིད་རེ་སྤྲོ། །
ཁྱད་འཕགས་ཁྱེད་ཀྱི་རྟ་མཆོག་དེ། །
སངས་རྒྱས་སྟོང་སྐུ་འཁོར་བའི་རྟ། །་
གླེང་མེད་ཁྱེད་ཀྱིས་གསུངས་པ་བདེན། །
རྟ་རིན་སྐུ་གྱོང་མེད་ལེ་ཞིག །
ཇ་པས་མི་འཇལ་ག་ལ་ཕོད། །
ངེད་རྒྱུ་དྲེལ་ཉི་མ་རང་ཤར་འདིས། །
དུས་ཉིན་གཅིག་འཛམ་གླིང་སྐོར་གསུམ་འཁོར། །
སྨད་རྒྱ་ནག་ཡུལ་གྱི་རྒྱལ་ས་ནས། །
ཤར་རྒྱ་དྲེལ་ཉི་མ་འཁོར་གསུམ་ཟེར། །
རིན་ཆེན་གསེར་སྒ་རང་འགྲིག་གཅིག །
དཀོན་གའུ་པདྨ་ཁྲ་ཆུང་གཉིས། །
དཔའ་རྒྱ་གྲི་དར་ལྷ་གཡུགས་ཆོད་གསུམ། །
རྟ་རྐྱང་རྒོད་ལྷ་རྟའི་རིན་དུ་འབུལ། །
དཀོན་གའུ་པདྨ་ཁྲ་ཆུང་ལ། །
ཨིནྡྲ་ནཱི་ལའི་ནོར་དང་གཅིག །
རྡོ་རྗེ་ཕ་ལམ་ནོར་དང་གཉིས། །
མ་ན་ཧོ་ཡི་ནོར་དང་གསུམ། །



224
རྟ་རྒྱུག་ཁྲི་གསོལ།
པདྨ་རཱ་གའི་ནོར་དང་བཞི། །
བིཌཱུརྱ་ཡི་ནོར་དང་ལྔ། །
ཀེ་ཀེ་རུ་ཡི་ནོར་དང་དྲུག །
ནོར་བུ་བསམ་འཕེལ་དོན་དང་བདུན། །
གའུ་འདི་ལ་འཛོམས་ནས་ཡོད། །
གཞན་གྱི་ནོར་དང་འདྲ་ལེ་མིན། ། །
མཚོ་བདག་ཚེ་རིང་མཚོ་མོ་ཡིས། །
ཚོང་དཔོན་ང་ལ་གནང་ལེ་ཡིན། །
ཚོང་དཔོན་ཚོང་གི་ལམ་དུ་ཞུགས། །
དགྲ་དང་ཇག་པ་འབྱུང་བའི་དུས། །
གའུ་འདི་ཡིས་འགོག་ལེ་གསུངས། །
དཔའ་གྲི་དར་ལྷ་གཡུགས་ཆོད་འདི། །
ཚོང་དཔོན་ང་ཡི་སྲོག་སྲུང་ཡིན། །
མཐོ་ནམ་མཁའི་དབྱིངས་སུ་འཕྱར་བའི་དུས། །
སྟོང་བར་སྣང་གློག་དམར་འཁྱུག་འཁྱུག་ཡིན། །
དཔའ་རྒྱ་གྲི་གློག་དམར་རེག་ཆོད་ཟེར། །
བར་ས་གཞིའི་སྟེང་ལ་འཕྱར་བའི་དུས། །
བར་ས་གཞི་མུན་པ་རུབ་རུབ་ཡིན། །
དཔའ་རྒྱ་གྲི་མུན་པ་རང་འཐིབ་ཟེར། ། ་་
དམའ་ཆུ་མོའི་འཇིང་ལ་འཕྱར་བའི་དུས། །
དམའ་ཆུ་མོ་གུར་སྔོན་གཤགས་གཤགས་ཡིན། །
དཔའ་རྒྱ་གྲི་ཆུ་མོ་གུར་གཤགས་ཟེར། །
དཔའ་རྒྱ་གྲིའི་རྩེ་མོར་བལྟས་པས་ན། །



གླིང་དཀར་མཚེར་ས་བྱང་ལ་སྤོས།
225
ཟླ་ཡར་ངོའི་ཚེས་བརྒྱུད་བཞད་འདྲ་ཡོད། །
དཔའ་རྒྱ་གྲིའི་ཁ་སོར་བལྟས་པས་ན། །
ཚེས་ཉེར་དགུའི་མུན་པ་འཁྲིགས་འདྲ་ཡོད། །
དཔའ་རྒྱུ་གྲིའི་ལྟག་པར་བལྟས་པས་ན། །
རི་ཕག་རྒོད་ཟེ་བ་ལངས་འདྲ་ཡོད། །
དཔའ་རྒྱ་གྲིའི་དངོ་རྩལ་བལྟས་པས་ན། །
བུ་སྤུན་གསུམ་ལུང་མདོ་བཀག་འདྲ་ཡོད། །
དཔའ་རྒྱ་གྲིའི་གྲི་ཡུར་བལྟས་པས་ན། །
ཆབ་ཆུ་གཉིས་ཆབ་མ་བརྡབ་འདྲ་ཡོད། །
དཔའ་རྒྱ་གྲིའི་ཁ་ཟག་བལྟས་པས་ན། །
བུ་དཔའ་བོས་ཨམ་གཙིགས་བསྡམས་འདྲ་ཡོད། །
དཔའ་རྒྱ་གྲིའི་རྒྱ་ལོར་བལྟས་པས་ན། །
མཐོ་ཉི་མའི་ཉི་གུར་ཕུབ་འདྲ་ཡོད། ། །
དཔའ་རྒྱ་གྲིའི་རྟིང་འཕོངས་བལྟས་པས་ན། །
འཇའ་དཀར་དམར་འཇའ་གུར་ཕུབ་འདྲ་ཡོད། །
དཔའ་རྒྱ་གྲིའི་དཔའ་ལུང་བལྟས་པས་ན། །
མ་མཁའ་འགྲོས་དར་མདུད་བརྒྱབ་འདྲ་ཡོད། །
ལྷོ་འཛམ་བུ་གླིང་གི་མངའ་ཞབས་ལ། །
ཆེས་དཀོན་པའི་གའུ་རྒྱ་གྲི་གཉིས། །
རྒྱ་དྲེལ་ཉི་མ་རང་ཤར་གསུམ། །
དེ་མིན་པའི་ནོར་རིགས་སྣ་ཚོགས་བཅས། །
ཡིད་བཅད་ནས་ཇོ་རུའི་ཕྱག་ལ་འབུལ། །་
ཐུགས་དགོངས་པ་ཅི་ནས་ཟབ་པར་བཞེས། །



226
རྟ་རྒྱུག་ཁྲི་གསོལ།
ཞུ་མི་དགོས་ཐུགས་ཁ་ཚིམས་པར་མཛོད། །
བརྒྱབ་ཐོན་པའི་ཚོང་ལ་སློག་སྲོལ་མེད། །
འལངས་ཐོན་པའི་རྡོ་ལ་རང་འཁོར་མེད། །
ཟེར་བ་འཇིག་རྟེན་གཏམ་དཔེ་བཞིན། །
ང་ཚོང་དཔོན་གཏམ་ལ་གཡོ་འཁྱོག་མེད། །
ད་ཉེས་པ་མ་འཛུགས་ལྷ་ཡི་སྲས། །
ཁྱེད་ཇོ་རུ་ར་སྐུ་གྱོང་མ་ཕོག་གཅིག །
ངེད་ཚོང་པར་ཕམ་ཁ་མེད་ལེ་གཉིས། །
བྱུང་ཟེར་ན་འཛམ་གླིང་ཁྲིམས་དང་མཐུན། །
ལབ་མི་དགོས་རང་བདེ་གཞན་སྐྱིད་རེད། །
གླུ་གོ་ན་ཇོ་རུའི་ཐུགས་ལ་ཞོག །
མ་གོ་གླུ་ལ་སྐྱོར་རྒྱུ་མེད། ། །
ཅེས་ཚོང་དཔོན་ནོར་བུ་བཟང་པོས་གླུ་དེ་ལྟར་ཕུལ་བ་དང་། དཔོན་ཇོ་
རུས་ཁྱེད་ཚོང་དཔོན་ནོར་བཟང་གི་ཞུ་ཚིག་དེ་ངེད་ཇོ་རུའི་རྣ་བར་སྙན་སོང་
ཡང་། ཁྱེད་ཚོང་དཔོན་གྱིས་ཡིད་བཅད་ནས་འོག་རྟ་དང་འཇིག་རྟེན་འདི་ན་
ཆེས་དཀོན་པའི་གའུ་པདྨ་ཁྲ་ཆུང་། རྒྱ་གྲི་དར་ལྷ་གཡུགས་ཆོད། དེ་མིན་
པའི་ནོར་རིགས་སྣ་ཚོགས་བཅས་རྟ་རིན་དུ་ང་ལ་སྤྲོད་ཕོད་ཀྱང་། ངས་དེ་
ལྟར་སླར་ནས་ལེན་མི་ཕོད། མི་ཕོད་རྩ་བ་བཤད་པས་ན། སྟོད་རྒྱ་གར་ཡུལ་
དང་རྒྱ་ནག་ཡུལ། བར་བལ་པོ་ཡུལ་སོགས་ནས་ཤེས་སོང་ན། རྨ་སྨད་ཇོ་རུ་
འགོག་ཚ་ཁོས་ཚོང་དཔོན་ནོར་བུ་བཟང་པོའི་སྟེང་མགོ་ཞྭ་ནས་འོག་རྐང་ལྷམ་
ཡན་ཆོད་གཅིག. འོག་རྟ་དང་གའུ་དཔའ་གྲི་རང་འགྲིག་བཅས་པ་རྟ་རིན་དུ་
བླངས་ལེ་རེད་ཟེར་ནས་འཕྱ་ཁ་ཆེན་པོ་ཡོང་། གཏམ་དེ་འདྲ་ང་ཇོ་རུ་མི་
འདོད། རྒྱ་ཚོང་ཡང་ང་ཇོ་རུས་མི་ཤེས། འཛམ་བུ་གླིང་གི་ས་ཆ་ལ་སྲོག་



གླིང་དཀར་མཚེར་ས་བྱུང་ལ་སྤོས།
227
ཆགས་ སེམས་ ཅན་ དང་ ནོར་ བུའི་ རིགས་ དངོས་ སོགས་ བཅོལ་ མིས་ བཅོལ།
ཉར་མིས་ཉར། ལེན་དུས་སྤྲོད་སྲོལ་ཡོད་པས་དཔེ་དེ་བཞིན་དུ་ཁྱེད་ཇ་པ་ཚོས་
ངེད་ཀྱི་རྟ་ཚུར་སྤྲད་ན་ལབ་གླེང་ཅི་མེད། དེ་མ་སྤྲད་ཉི་མ་རྩ་གཅིག་ལ་ང་ཇོ་
རུས་ཁྱེད་ཇ་པ་རྣམས་ཡན་པོར་མི་གཏོང་ཐག་ཆོད་ཡིན་ཟེར།
ཚོང་པ་རྣམས་ཀྱིས་ད་ནི་ཚོང་དཔོན་ནོར་བུ་བཟང་པོའི་ཞུ་བ་ལས་ལྷག་པ་
ངེད་ཚོར་ཞུ་རྒྱུ་མེད། ངེད་ཚོས་ཅི་སྤྲད་ཀྱང་ཁོ་ཡི་བློ་ལ་མ་འཐད་ན་འབུ་སྔོ་
ལྡུམ་བུ་གཅིག་ལག་ གཅིག་རེད། འབུ་ གྲོག་མ་ གྲངས་ མང་ལག་མང་ རེད།
ཁོ་ ཇོ་རུ་མི་གཅིག་ ལག་ གཅིག་ རེད། ངེད་ཚོང་པ་ མི་མང་ལག་མང་ རེད།
ལག་དོ་རྣམས་ལ་ད་མི་རེས་རྡོ་རེ་བརྡུང་ཟེར། ལག་དོ་དཔོན་འཁོར་དང་
བཅས་པས་ཡིན་ལུགས་བཤད་ལོང་མེད་པར་རྡོ་དང་རྒྱུག་པ་ཆག་སྒྲ་འཁྱིལ་ལེར་
འཕངས་པས། ཇོ་རུ་མགོ་ཁྲག་དམར་འཁྱིལ་ལེར་ཁ་ཐུག་ཤིང་སྤེན་ནེ་གཅིག་
དང་གླང་མ་ཞིག་གི་བར་ལ་མགོ་མཇུག་ལོག་ནས་འགྱེལ། ལྕང་དཀར་བེར་ཀ་
ཡང་དུམ་བུ་གསུམ་ལ་སོང་། ཚོང་དཔོན་རྣམས་ཀྱིས་ད་ངེད་རྣམས་མྱུར་དུ་
འགྲོ་ན་མ་གཏོགས་ཇོ་རུའི་རྒྱབ་རྟགས་བཙན་པོ་འདྲ་འོང་ན་ངེད་ཚོས་ཁ་གཏད་
མི་འོང་ཟེར་ནས་རང་རང་གི་རྟ་དྲེལ་ལ་སྒ་སྲབ་གདན་བསྟད་བྱས། ཚོང་
དཔོན་ཉི་མ་ལེབ་ཆེན་དང༌། ཟླ་བ་ལེབ་ཆེན། སྐར་མ་ལེབ་ཆེན་གསུམ་སྔོན་
ལ་ཐོན་ནས་རྨ་ཆུའི་འགྲམ་དུ་སླེབས་པ་དང༌། ཆུ་ཕ་ཁར་བལྟས་པས་ཆུ་ཕ་
རིའི་ཕྱོགས་ནས་ཇོ་རུ་བཅུ་སྐོར་ཙམ་དང་། བརྒྱ་སྐོར་ཙམ་ཕྱིར་ཐོན་ནས་ཕར་
རྒྱུག་ཚུར་རྒྱུག་གིས་ཇོ་དཔོན་བཙལ་ཡང་མ་རྙེད་པར་འདུག་པའི་ཚེ་ན། ལྷ་
ཆེན་ཚངས་པ་དཀར་པོ་ཡིས་ལྷ་དམག་དུང་ཕྱུར་བཅོ་བརྒྱད་ཀྱིས་བསྐོར་ནས་
དཔའ་རྒྱ་ཚ་ཞལ་ལུ་དཀར་པོར་སྤྲུལ། གཉན་ཆེན་སྐུ་ལྷ་གེར་མཛོ་ཡིས་གཉན་
དམག་དགུ་ཁྲི་དགུ་འབུམ་གྱིས་བསྐོར་ནས་སེང་སྟག་ཨ་དོམ་ལ་སྤྲུལ། ཀླུ་རྒྱལ་
གཙུག་ན་རིན་ཆེན་གྱིས་ཀླུ་དམག་རྒྱ་མཚོ་ལུད་ལུད་ཀྱིས་བསྐོར་ནས་དཔའ་ཚ་



228
རྟ་རྒྱུག་ཁྲི་གསོལ།
ཞང་འདན་མ་བྱང་ཁྲར་སྤྲུལ་ནས་ཚོང་དཔོན་ལག་དོ་དང་བཅས་པ་ཨ་ལོང་
བཞིན་ཡོངས་སུ་བསྐོར་བ་དང༌། འབུམ་པའི་ཞལ་ལུ་དཀར་པོས་རི་གཟར་གྱི་
རྦབ་རྡོ་འགྲིལ་བ་ལྟར་མདུན་དུ་མཆོངས་ནས་ཚོང་དཔོན་ཉི་མ་ལེབ་ཆེན་གྱི་བྲང་
ནས་བཟུང་། ཟ་འགྲམ་གཡས་པའི་ངོས་ལ་འགྲམ་ལྕག་མེ་འབར་དགོས་ལེ་
གསུམ་བརྒྱབ། ད་ཁྱོད་ལ་བྱེད་རྒྱུ་ཅི་ཡོད་ཟེར་ནས་གླུ་འདི་བཞེས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
གླུ་ཕ་རྒྱུད་ནམ་མཁའ་སྟོང་པའི་གླུ། །
སྟོང་པའི་གླུ་ཞིག་མི་ལེན་རྒྱུ། །
མཐོ་ནམ་མཁའ་མཐའ་དབུས་མེད་པའི་གླུ། །
གླུ་མ་རྒྱུད་ཆུ་བོ་གཞུང་འབྱམས་གླུ། །
འབྱམས་པའི་གླུ་ཞིག་མི་ལེན་རྒྱུ། །
ཆུ་ལ་རྒྱུན་ཆད་མེད་པའི་གླུ། །
གླུ་རང་རྒྱུད་རྩ་རླུང་འཕྲུལ་འཁོར་གླུ། །
འཕྲུལ་བའི་གླུ་ཞིག་མི་ལེན་རྒྱུ། །
རྩ་འདི་ལ་འགག་པ་མེད་པའི་གླུ། །
རྩ་རླུང་རང་དབང་ཐོབ་པའི་གླུ། །
ས་འདི་ས་ངོ་མ་ཤེས་ན། །
རྨ་རྒྱལ་རི་ཡི་གཡས་ཟུར་རེད། །
མཚོ་སྐྱ་རིང་སྔོ་རིང་མར་གཤམ་རེད། །
སྔོ་མོ་སྐྱ་ལ་འདྲེས་ལེ་མིན། །
སྐྱ་མོ་སྔོ་ལ་འདྲེས་ལེ་མིན། །



གླིང་དཀར་མཚེར་ས་བྱུང་ལ་སྤོས།
229
ཆུ་འདི་ལ་སྐྱ་རིང་དལ་ཆུ་ཟེར། །
མི་ང་འདྲ་ང་ངོ་མ་ཤེས་ན། །
ཤར་རྒྱ་ནག་བཀྲ་ཤིས་ཁྲི་སྒོ་ནས། །
མ་རྒྱ་བཟའ་ལྷ་དཀར་བུ་སྐལ་ཡིན། །
དཀར་པོ་གླིང་གི་ས་ཆ་ནས། །
ཁྲི་དཔོན་རྒྱ་ཚ་ཞལ་དཀར་ཟེར། །
རྟ་འདི་ཡི་རྟ་མིང་མ་ཤེས་ན། །
མགྱོགས་པོ་རྒྱ་བྱ་སོག་དཀར་ཟེར། །
རྒྱུ་རྟ་ཟི་རའི་རྟ་རྒྱུད་རེད། །
གྲི་ཡར་ཟི་མར་ཟི་དགུ་ཟི་གསུམ། །
གྲི་ཡར་ཟི་རྒྱུ་ཚའི་ཕ་རལ་རེད། །
རྒྱ་མི་ཆེན་དཔོན་གྱི་གྲི་རིགས་རེད། །
ཁོ་རེ་ཉོན་དང་ཕ་ཡི་བུ། །
ངེད་རྨ་སྨད་ཡུལ་གྱི་ཇོ་རུ་དཔོན། །
ཚོ་དྲུག་གླིང་གི་ས་བདག་ཡིན། །
སྟོད་ལ་དྭགས་གངས་རི་མན་ཆོད་གཅིག །
རྒྱ་དུ་རུ་ཁ་པ་ཡན་ཆོད་གཉིས། །
མཐོ་སྲིད་པའི་རྩེ་མོ་མན་ཆོད་གསུམ། །
ཤི་དམྱལ་ཁམས་བཅོ་བརྒྱད་ཡན་ཆོད་བཞིར། །
ཕོ་ཇོ་རུ་ཟེར་ནས་གྲགས་ལེ་རེད། །
་ གྲགས་ལེས་མི་ཚད་གཡེར་ལེ་རེད། །
ཁྱེད་ཁྲེལ་མེད་ཇ་པ་ཧམ་ཆེན་མས། །
ཕྱོགས་རྒྱལ་ཁག་གཞན་ཡུལ་འགྲིམ་པའི་དུས། །



230
རྟ་རྒྱུག་ཁྲི་གསོལ།
ངོ་ཚ་ལེ་མི་ཤེས་རང་བསྟོད་བྱེད། །
ལྷ་རྣམ་ཐོས་དར་ཐག་འཐེན་མི་ཟེར། །
རྒྱ་བོད་ཡུལ་གསེར་ལམ་འཛུགས་མི་ཟེར། །
ཆུ་ཟམ་ཆེན་ལྷུ་ལག་སྒྲིག་མི་ཟེར། ། །
དོན་ལག་ལེན་གསེར་གྱི་ཐིགས་པ་མེད། །
གཏམ་ཅི་བཤད་ཆུ་ཡི་ལྦུ་བ་རེད། །
གཏམ་བདེན་རྫུན་ཅི་ཡིན་མཐའ་གསལ་བྱུང༌། །
ཤར་རྒྱ་ནས་ཡོང་བའི་ཚོང་པ་ཁྱེད། །
སྟོད་རྒྱ་གར་ཡུལ་དུ་འགྲོ་མི་ཟེར། །
སྟོད་རྒྱ་གར་ཡུལ་དུ་འགྲོ་མི་དེ། །
སྐྱ་འཁྱུགས་སེ་སྐྱ་བརྒྱུད་མི་འགྲོ་ལེ། །
ས་འདི་ན་འོང་དོན་ཅི་གོ་རེད། །
སྟོད་རྒྱ་གར་ཆོས་ལམ་འདི་ནས་མིན། །
ས་ཁུག་ཆུ་ཁུག་ལུང་ཁུག་འདི། །
ཤར་མདོ་ཁམས་གླིང་གི་ས་ཆ་རེད། །
རྩྭ་ཡར་འཚར་ཀླུ་བདུད་རྡོ་རྗེ་དེ། །
བཟའ་མི་མེད་པར་ལུས་ལེ་མིན། །
བར་དུ་ཁེ་བཟང་ལོག་པོ་བཟོས། །
ད་རུང་ངོ་སོ་ཚད་མེད་གཏོང་། །
ལས་རྒྱུ་འབྲས་ཟེར་བ་ག་ན་གདའ། །
འདི་ལོ་གླིང་གི་ས་ཆ་ལ། །
ཆུ་སྨྱོན་བཞིན་དུ་ཚོང་སྒར་ཕབ། །
ཕབ་ལེས་མི་ཚད་འཁྱིལ་འདོད་བྱེད། །



231
གླིང་དཀར་མཚེར་ས་བྱང་ལ་སྤོས།
རྟ་རིན་རྩྭ་རིན་ཕར་ལ་ཞོག །
ཇོ་རུ་མི་གཅིག་ལག་གཅིག་བསམ། །
ཚོང་པ་མི་མང་ལག་མང་བསམ། །
ཚོང་དཔོན་མི་རེས་རྡོ་རེ་བརྡུངས། །
ལག་རྡོ་མི་རེས་དབྱུག་པ་གཞུས། །
ཁ་ཁྲག་རྣ་ཁྲག་མཚོ་ལྟར་འཁྱིལ། །
ཤིང་གླང་སྤེན་གསེབ་ལ་མགོ་མཇུག་བསྒྱུར། །
ཁྲིམས་ཡོད་གླིང་གི་ས་ཆ་ལ། །།
ཁྲིམས་མེད་ཇ་པས་ཇོ་དཔོན་བཀྲོངས། །
མི་བསད་སྟོང་རིན་མི་འཇལ་ལེ། །
རྨ་ཆུ་བཅད་ནས་འབྲོ་རྩིས་བྱེད། །
བྲོས་སེམས་ཡིད་ལ་འཆར་ན་ཡང༌། །
བློ་འདོད་བཞིན་དུ་སྒྲུབ་ལེ་མིན། །
གླིང་གི་ཕུ་ནུ་སུམ་ཅུ་དེ། །
དཔའ་བོ་སྟག་གཟིག་ཁ་སྤྲོད་རེད། །
སྡང་དགྲ་བོའི་སྟེང་ལ་ཐོག་ལས་མྱུར། །
གཉེན་བྱམས་པའི་སྟེང་ལ་དར་ལས་འཇམ། །
དེ་སྔ་གླིང་དང་ཚོང་དཔོན་དབར། །
ཕ་བསད་སྟོང་རྟིང་ལུས་ནི་མེད། །
མཛོ་མོའི་ཤེ་རྟིང་ལུས་ནི་མེད། །
སྔ་འགྲས་མེད་པའི་ད་འགྲས་འདི། །
གཡོ་མི་རྒྱ་ཡི་ཚོང་པ་རེད། །
རང་གིས་བཙོས་པའི་འགྱོད་ཆང་དེ། །



232
རྟ་རྒྱུག་ཁྲི་གསོལ།
ཞིམ་པོ་མེད་ཀྱང་འཐུང་རྒྱུ་རེད། །
དེ་རིང་ཉི་མའི་གདོང་གང་ལ། །
སྣེ་ཤན་ཚོང་དཔོན་མི་གསུམ་དེ། །
རྣོན་པོ་ཡར་ཟི་སྐར་ཕྲན་འཕངས། །
མགོ་སྐེ་ཐང་ལ་མ་ཕབ་ན། །
རྒྱ་ཚ་མིན་པའི་རྟགས་ལ་ཞོག །
ཇོ་རུའི་ཕུ་བོ་མིན་རྟགས་གྱིས། །
ཞེས་གླུ་དེ་ལྟར་བཞེས་པ་དང༌། ཚོང་དཔོན་མི་གསུམ་འཇིགས་ཤིང་སྐྲག་
ནས་པུས་མོའི་ལྷ་ང་ས་ལ་བཙུགས། གཉའ་ལྟག་ཐུར་དུ་དཔྱངས། མཐེ་མོ་
སྤྱི་བོར་བཀོད། མིག་ནས་མཆི་མ་ཧྲིག་ཧྲིག་ཏུ་ཤོར་བཞིན་ཕྱག་དུ་མ་ཕུལ་བ་
དང་མཉམ་དུ་ཚོང་དཔོན་ཉི་མ་བཟང་པོས་ཡར་ལངས་ནས་དཔའ་རྒྱ་ཚ་ཞལ་
དཀར་གཙུག་གི་ནོར། ཐུགས་ཁྲོ་བ་དྭངས་ནས་འཛུམ་པར་མཛོད། རྒྱ་ལ་
ཆེན་ཨ་ཕོའི་གླུ་འདི་གསོན་ཟེར་ནས་ཞུ་གླུ་རིང་མོ་ལ་དྲངས་ནས་གླུ་འདི་ཕུལ་
སོང་ངོ༌། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
ཤར་རྒྱ་ནག་བཀྲ་ཤིས་ར་བ་ནས། །
རི་བོ་རྩེ་ལྔའི་ཕོ་བྲང་ནས། །
ཐུགས་རྗེ་འཕགས་པ་འཇམ་དཔལ་དབྱངས། །
དེ་རིང་ཚོང་དཔོན་ཀླུ་སྣ་དྲོངས། །
དེ་ནས་ལྷ་ཞིག་འབོད་ལེ་འདི། །
ཤར་རྒྱ་གར་གནས་མཆོག་གཡས་ཟུར་ནས། །



གླིང་དཀར་མཚེར་ས་བྱང་ལ་སྤོས།
233
བྱ་རྒོད་ཕུང་རིའི་དབུ་རྩེ་ནས། །
ཐུགས་རྗེ་ཤཱཀྱ་ཐུབ་པ་མཁྱེན། །
དེ་རིང་ཚོང་དཔོན་མགོན་དུ་བྱོན། །
ས་འདི་ས་ངོ་མ་ཤེས་ན། །
རྨ་ཆུ་ལན་མེད་ཚུར་མཐའ་རེད། །
རྨ་ཐང་སྐྱ་མོ་རུ་རིང་ཟེར། །
མི་ང་འདྲ་ང་ངོ་མ་ཤེས་ན། །
ཚོང་དཔོན་ཉི་མ་བཟང་པོ་ཟེར། །
ཉི་མ་ལེབ་ཆེན་ཉི་མའི་བུ། །
ཟླ་བ་ལེབ་ཆེན་ཟླ་བའི་བུ། །
སྐར་མ་ལེབ་ཆེན་སྐར་མའི་བུ། །
ཡིན་ཐག་ཆོད་ཚོང་དཔོན་མི་གསུམ་ཡིན། །
དུས་དེ་རིང་ཉི་མའི་ཚུན་ཆོད་ནས། ། །
མགོ་སྤྱི་གཙུག་པདྨའི་གདན་སྟེང་ནས། །
དད་རྩེ་གཅིག་ཁྱེད་ལ་སྐྱབས་ཞུ་བྱེད། །
དཀར་ཕྱོགས་ལྷ་ལ་གསོལ་བ་འདེབས། །
ཁྱེད་ཀྱིས་ཅི་གསུང་བཀའ་བཞིན་སྒྲུབ། །
སྲོག་ལ་མ་སྦྱར་ཐུགས་རྗེས་གཟིགས། །
ཚོང་དཔོན་ང་ཡི་འདུན་མ་འདི། །
ཞུས་ནས་དོན་དུ་འགྲུབ་པར་ཤོག །
གནའ་མི་བོད་ཀྱི་གཏམ་དཔེ་ལ། ། །
སྐྱེས་ཕོ་རབ་ཕོ་འབྲིང་ཕོ་ཐ་གསུམ། །
སྐྱེས་ཕོ་རབ་ཟངས་ཁོག་གོང་མ་ལ། །



234
རྟ་རྒྱུག་ཁྲི་གསོལ།
རྒོད་ཐང་དཀར་ལྡིང་བསྐོར་ཏ་ལ་ལ། །
ད་རུང་ཟུར་གསུམ་མ་ཁེབས་ཟེར། །
མ་ནུས་གཉེན་གྱི་ཕ་མ་ཟེར། །
དེ་རིང་ཉི་མའི་གདོང་གང་ལ། །
ང་ཉམ་ཆུང་ཞུ་བ་ཐེངས་གསུམ་ཡོད། །
སྐྱེས་ཕོ་འབྲིང་ཟངས་ཁོག་བར་མ་ལ། །
མཚོན་མད་འ་གྲི་མདུང་གི་འཁོར་ལོ་བསྐོར། །
ད་རུང་ཟུར་གཅིག་མ་ཁེབས་ཟེར། །
ཕོ་ཐ་མའི་ཟངས་ཁོག་འོག་མ་ལ། །
ཏེ་ལེ་ཟུར་འདུག་མ་ལོ་ཟེར། །
དཔའ་བློ་སྟོབས་ཡངས་པའི་རྒྱ་ཚ་ཁྱེད། །
ཐུགས་དགོངས་པ་རྒྱ་མཚོའི་གཏིང་ནས་བཞེས། །
བློ་རིག་པ་ནམ་མཁའི་དབྱིངས་ནས་དཔྱོད། །
ངེད་གཉོམ་ཆུང་རྒྱ་ཡི་ཚོང་པ་གསུམ། །
ཤི་དམྱལ་བའི་ཡུལ་ལ་མི་མངགས་རོགས། །
གསོན་མི་ཡུལ་འདི་ལ་འཇོག་རོགས་ཞུ། །།
དཔོན་ཇོ་རུ་བསད་པའི་མི་སྟོང་གཅིག །
རྟ་འདོ་བ་བརླགས་པའི་རིན་གོང་གཉིས། །
མི་འཇལ་རང་འཇོག་ག་ལ་ཕོད། ། །
རིན་ཆེན་གསེར་དངུལ་ཡོད་ཚད་གཅིག །
རྟ་དྲེལ་འགལ་ཁ་རང་སྦྱར་གཉིས། །
མི་བསད་སྟོང་དང་རྟ་རིན་འབུལ། །
ད་ནས་དམ་པའི་ཆོས་ལ་འབུངས། །



གླིང་དཀར་མཚེར་ས་བྱང་ལ་སྤོས།
235
བློ་སེམས་དཀར་པོ་གླིང་ལ་གཏད། །
མི་སྲོག་གཅོད་པའི་ལས་ངན་གཅིག ། །
མི་རྒྱུ་ཟ་བའི་གཡོ་ལས་གཉིས། །་
ཚུལ་མིན་ཁྲམ་པའི་ལས་དང་གསུམ། །
མི་བྱེད་དཀོན་མཆོག་དཔང་དུ་འཛུགས། །
དེ་ཚོ་རྒྱ་ཚའི་ཐུགས་ལ་བཞེས། །
ཞེས་གླུ་དེ་ལྟར་ཕུལ་བའི་དུས་སུ་ལ་རིང་གི་ཚོང་པ་བཅོ་བརྒྱད། ལུང་
རིང་གི་ཚོང་པ་བཅུ་དགུ། ཕོ་ཧྲེང་བསམ་འཕེལ་དོན་གྲུབ་བཅས་ཀྱིས་གཙང་
ཆུ་སྒྲོས་དྲས་པ་བཞིན་བཅད་ནས་བཤར་རེར་འགྲོ་བའི་དུས་ན་གཉན་ཆེན་སྐུ་ལྷ་
གེར་མཛོས་སེང་སྟག་ལ་སྤྲུལ། རྟ་སྟོང་རིའི་གོང་དུ་ཆིབས་ནས་མྱུར་དུ་གདོང་
བླངས། མཚོན་ལེབ་ཆེན་ཤུབས་ནས་འཕྱུངས། གར་སྡོད་འགྲུལ་པ་ལག་
དམར་བ། བྲོས་བསམ་ཡིད་ལ་འཆར་ཡང་བྲོས་ལམ་བདེ་མོ་ག་ལ་ཡོད་ཟེར་
ནས་དཔའ་གླུ་འདི་བཞེས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
ལྷ་ཡར་མཁྱེན་ཚངས་པ་དཀར་པོ་མཁྱེན། །
པར་མཁྱེན་གཉན་ཆེན་སྐུ་ལྷ་མཁྱེན། །
མར་མཁྱེན་ཀླུ་རྒྱལ་གཙུག་ན་མཁྱེན། །
མཁྱེན་གཟིགས་ཨ་ཕོའི་གླུ་སྣ་དྲོངས། །
ས་འདི་ས་ངོ་མ་ཤེས་ན། །
གླིང་ས་མཐོང་བ་ཀུན་སྨོན་ནས། ། །



236
རྟ་རྒྱུག་ཁྲི་གསོལ།
རྨ་ཆུ་ལན་མེད་ཁུག་ཟུར་ཟེར། །
ཕོ་ང་འདྲ་ང་ངོ་མ་ཤེས་ན། །
རྒྱ་བོད་གཉིས་ཀྱི་ས་མཚམས་ནས། །
རི་སྙིང་དང་འདྲ་བའི་མར་གཤམ་ནས། །
བྲག་རྡོ་རྗེ་འདྲ་བའི་ཡང་སྟེང་ནས། ། ་
དཔའ་མི་འགྱུར་སེང་སྟག་ཨ་དོམ་ཟེར། །
སེང་ཨ་དོམ་མི་ཡི་སྤྱང་ཀི་རེད། ། །
རྟ་སྟོང་རི་ནོར་གྱི་བང་མཛོད་རེད། །
མཚོན་ལེབ་ཆེན་མི་ཡི་ཤ་གྲི་རེད། །
ལྷོ་འཛམ་བུ་གླིང་ལ་གྲགས་ལེ་ཡིན། །
ཁོ་རེ་ཉོན་དང་ཕ་ཡི་བུ། ། །
འདུག་མ་ཚུགས་དཀར་པོ་གླིང་ལ་འོངས། །
རྩྭ་ཨ་སྨུག་འདྲ་དེ་ཁྱེད་ཚོས་བཟོས། །
ཆུ་མར་ཁུ་འདྲ་དེ་ཁྱེད་ཚོས་བཏུང༌། །
རྩྭ་རིན་ཆུ་རིན་མ་སྤྲད་ལེ། །
གཡོ་དང་ཁྲམ་པས་གཞན་མགོ་བསྐོར། །
འཇིག་རྟེན་དཀོན་པའི་རྟ་མཆོག་བརྐུས། །
རྟ་བདག་ཇོ་རུ་ཁེར་གཅིག་ལ། །
ལག་དམར་བྱ་རྒོད་རུབ་ལྟར་སྤུངས། །
རྡོ་དང་དབྱུག་པའི་དྲག་ཆར་ཕབ། །
ཇོ་རུ་ནག་པོའི་ཐང་ལ་བརྡབས། །
རྟ་རིན་མི་རིན་མི་འཇལ་ལེ། །
ཝ་ལྟར་གཞན་ཡུལ་འགྲིམ་འདོད་བྱེད། །



གླིང་དཀར་མཚེར་ས་བྱང་ལ་སྤོས།
237
སྐྱིད་མོ་ཡིད་ཀྱི་འཆར་སྣང་དེ། །
ལག་ལེན་ཐོག་ཏུ་འཁྱོལ་རབས་མེད། །
མི་བསད་ནས་མི་སྟོང་མི་སྤྲོད་ལེ། །
བསམ་ཡས་རྒྱལ་པོ་པེ་ཧར་རེད། །
ཤ་བཟས་ནས་ཤ་རིན་མི་སྤྲོད་ལེ། །
བྱང་ཐང་རི་སྤྱང་སྔོན་མོ་རེད། །
རྟ་བརྐུས་ནས་རྟ་རིན་མི་སྤྲོད་ལེ། །
རོང་གི་ཇག་པ་སྐྱ་བདུན་རེད། །
གོང་ཕུད་རྒྱལ་ཁྲིམས་གཉའ་ཤིང་འོག །
མི་བསད་ན་མི་སྟོང་འཇལ་དགོས་ཟེར། །
ནོར་ཅི་བརྐུས་རིན་ཚབ་བསྒྲུབ་དགོས་ཟེར། །
དཔེ་ཟེར་སྲོལ་བདེན་སྲོལ་གཉིས་ཀ་ཡོད། །
དུས་དེ་རིང་ཉི་མའི་གདོང་གང་ལ། །
དཔོན་ཇོ་རུ་བསད་པའི་མི་སྟོང་གཅིག །
རྟ་འདོ་བ་བརྐུས་པའི་རིན་པ་གཉིས། །
ང་སེང་སྟག་ལག་ལ་མ་སྤྲད་ན། །
གནམ་ས་གཉིས་ཀྱི་བར་ཁ་ལ། །
གསོན་ཡན་པོར་མི་གཅིག་འཇོག་ལེ་མིན། །
ཁྱོད་མི་གཅིག་གསོན་ལ་མངགས་ཟེར་ན། །
ང་སེང་སྟག་མིན་པའི་རྟགས་ལ་ཞོག །
ཅེས་གླུ་དེ་ལྟར་བླངས་པ་དང་། ཚོང་དཔོན་རྣམས་འཇིགས་སྐྲག་གིས་
ལ་མོར་མི་རེས་ལག་ཏུ་དར་རེ་ཐོགས། པུས་མོ་ས་ལ་བཙུགས། ཕྱག་དུ་མ་
འཚལ་ནས། སེང་ཨ་དོམ་མི་ཡི་སྤྱང་ཀི་ཁྱེད། ཐུགས་ཁྲོ་བ་དྭངས་ནས་ཞི་



238
རྟ་རྒྱུག་ཁྲི་གསོལ།
བར་མཛོད། དཔོན་ཇོ་རུ་བསད་པའི་མི་སྟོང་གཅིག་ རྟ་འདོ་བ་བརླགས་
པའི་རིན་གོང་གཉིས། ལག་སྤྱི་བོར་བཀོད་ནས་དཀོན་མཆོག་དཔང་། ཁྱེད་
སེང་སྟག་ཕྱག་ལ་འབུལ་ལོ་ཐུགས་རྗེས་གཟིགས། སྲོག་ལ་འཚེ་བ་མེད་ལེ་ཞིག
ཅིས་ནས་སྐྱབས་འཇུག་ཡོང་བ་ཞུ་ཟེར་ནས་ཕོ་ཧྲེང་བསམ་པའི་དོན་གྲུབ་ཀྱིས་ཞུ་
གླུ་འདི་འདྲ་ཞིག་ཕུལ་བར་གདའོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ལྷ་ཆོས་སྐུ་ལོངས་སྐུ་སྤྲུལ་སྐུ་གསུམ། །
བྱིན་རླབས་ཅན་གྱི་ལྷ་གསུམ་མཁྱེན། །
མཁྱེན་གཟིགས་ཚོང་དཔོན་གྲོགས་ལ་བྱོན། །་
གླུ་ལེན་པའི་མགོ་མོ་བཟང་བར་ཤོག །
ངག་འགུགས་པའི་བསམ་དོན་འགྲུབ་པར་ཤོག །
ས་འདི་ས་ངོ་མ་ཤེས་ན། །
གླིང་ས་མཐོང་བ་ཀུན་སྨོན་ནས། །
རྨ་ཆུ་ལན་མེད་ཁུག་ཟུར་ཟེར། །
ང་འདྲ་ང་ངོ་མ་ཤེས་ན། །
ཚོང་དཔོན་ནོར་བུ་བཟང་པོ་ཡི། །
ཚོང་གྲོགས་ལྔ་བརྒྱའི་ནང་རོལ་ནས། །
མི་ང་ལ་བསམ་པའི་དོན་གྲུབ་ཟེར། །
བསམ་པ་སྐོར་བཞིན་དོན་དེ་གྲུབ། །
བསམ་པའི་དོན་གྲུབ་དེ་ནས་ཐོགས། །



གླིང་དཀར་མཚེར་ས་བྱང་ལ་སྤོས།
239
དཔའ་རྒོད་པོ་སེང་སྟག་ཨ་དོམ་ཁྱོད། །
ཐུགས་དགོངས་པ་ཨ་ཕོའི་གླུ་ལ་གསོན། །
ཞུ་རྒྱུ་འདྲ་མ་ཨེ་འདྲ་གདའ། ། །
གནའ་མིའི་བོད་ཀྱི་གཏམ་དཔེ་ལ།
ཕ་བླ་མ་རི་ཁྲོད་དགོན་ལ་བཞུགས། །
མཐོ་གསེར་ཁྲི་གནོན་ནས་དམ་ཆོས་གསུངས། །
སྡིག་ཆེན་དམྱལ་བར་མི་ཆགས་ལེ། །
མཐོ་རིས་ལམ་སྟོན་གནང་ལེ་ཟེར། །
དཔོན་ཆེན་པོས་ཁམས་གསུམ་དབང་དུ་བསྡུས། །
རྫོང་དངུལ་ཁྲི་གནོན་ནས་ཁྲིམས་ལུགས་གསུངས། །
རྒྱུ་དྲག་ཞན་མི་བལྟ་བདེན་རྫུན་དཔྱད། །
དམའ་གཉོམ་ཆུང་ཡིན་ཡང་སྐྱོང་ལེ་ཟེར། །
དཔའ་ཡང་དག་སེང་སྟག་ཨ་དོམ་ཁྱེད། །
དུས་དེ་སྔ་དངོས་སུ་མ་མཇལ་ཡང༌། །
རྒྱང་རིང་མོ་རྣ་བས་ཐོས་ཚུལ་ལ། །
སྡང་དགྲ་བོའི་སྟེང་ལ་ཐོག་ལས་མྱུར། །
གཉེན་བྱམས་པའི་སྟེང་ལ་དར་ལས་འཇམ། །
ཀུན་སྙོམས་ཆུང་མཐའ་ནས་སྐྱོང་མི་ཟེར། །
བློ་ཁོག་པ་མཁའ་ལས་ཡངས་ལེ་ཟེར། །
ངེད་སྙོམས་ཆུང་རྒྱ་ཡི་ཚོང་པ་ཡིས། །
ལས་ནོར་འཁྲུལ་ལན་གཅིག་བྱུང་བ་ལ། །
ཐུགས་དགོངས་པ་མ་འཁྲུག་བྱམས་ཀྱིས་སྐྱོངས། །
འཆི་ལྔ་པའི་ལམ་དུ་མ་འཇུག་རོགས། །



240
རྟ་རྒྱུག་ཁྲི་གསོལ།
དུས་ད་ནས་སྐུ་དྲིན་སྙིང་ལ་བཅངས། །
དྲིན་ཆེན་པོའི་ལེགས་གསོལ་ངང་གིས་འབུལ། །
དུས་དེ་རིང་ཉི་མའི་ཕན་ཆོད་ལ། །
ངེད་རྒྱ་ཡི་ཚོང་འཁོར་བཅོ་བརྒྱད་ཀྱིས། །
སེམས་བདེ་མོ་མ་འདུག་ཚོང་རྩིས་བསྐོར། །
ལུས་བདེ་མོ་མ་འདུག་ཚོང་ལ་སོང་། །
ཚོང་དེ་ལ་ཁེ་བཟང་བྱུང་ན་བསམ། །
དྲེལ་སྨུག་ཆུང་ཆག་དང་གཟན་གྱིས་གསོས། །
སྟོད་རྒྱ་དཀར་རྒྱ་ནག་བལ་ཡུལ་བསྐོར། །
ཡུལ་བསྐོར་ནས་ཁེ་ཚོང་བྱེད་པའི་དུས། །
དྲེལ་སྨུག་ཆུང་དགོས་པ་ཅི་གདའ་ལྟོས། །
འབྲི་ཟི་མ་རྩྭ་ཐང་སྟེང་ལ་སྐྱོང༌། །
དཀར་འོ་མའི་རྒྱ་མཚོ་མ་སྤུངས་ན། །
འབྲི་ཟི་ཆུང་བདག་ལ་ཨེ་ཕན་ལྟོས། །
ཡུལ་ཚོང་ཟོག་འཛོམས་པའི་ས་ཆ་ལ། །
མ་འདུག་ངེད་ཚོས་ཡང་ཡང་བསྐོར། །
འཇིག་རྟེན་སྲིད་པའི་ནོར་གྱི་རིགས། །
མ་འཛོམས་ལག་ན་གཅིག་རྐྱང་མེད། །
རྒྱུ་རེ་ལ་མིང་དེ་འབོད་ཚོད་མེད། །
སྐྲ་རེ་ལ་གསེར་གཡུ་བརྒྱན་ཚོད་མེད། །
མེད་པའི་ནོར་གྱི་སྣེ་ནས་དྲངས། །
ཚོང་དཔོན་འགེལ་ཁ་སྦྱར་མ་བཅས། །
དཔོན་ཇོ་རུ་བསད་པའི་སྟོང་རིན་གཅིག །



གླིང་དཀར་མཚེར་ས་བྱང་ལ་སྤོས།
241
རྟ་འདོ་ཆེན་བརླགས་པའི་རིན་དུ་འབུལ། །
ལོ་མང་བསགས་པའི་རིན་ཆེན་ནོར། །
རྐྱེན་ཆག་སྒོའི་ཇུས་ལ་མ་ཕན་ན། །
སྲོག་རིན་ཆེན་ཕུང་ན་ནོར་གྱི་ཅི། ། །
ཕན་པ་ཅི་གདའ་ནོར་ལ་ལྟོས། །
སྲོག་མ་གཅོད་ཐུགས་རྗེས་གཟིགས་རོགས་མཛོད། །
ཅེས་གླུ་དེ་ལྟར་ཕུལ་བ་དང་། སེང་སྟག་གིས་ཚོང་དཔོན་གསུམ་པོ་སྔར་
གྱི་སྒར་བཏབ་སར་ཕྱིར་ལོག་དགོས་པའི་བཀའ་ཕབ་པ་དང༌། ཚོང་དཔོན་
གསུམ་ཚུར་ཡོང་བའི་སྐབས་ཀླུ་རྒྱལ་གཙུག་ནའི་སྤྲུལ་པ་བློན་ཆེན་འདན་མ་བྱང་
ཁྲས་ཚོང་དཔོན་ནོར་བུ་བཟང་པོ་དཔོན་འཁོར་དང་བཅས་པའི་གདོང་བཀག
གཡས་སྟག་དོང་ཕྲ་མོའི་ནང་རྒྱུད་ནས་མདའ་གསེར་ལྟོང་མ་སྒྲོ་དཀར་བརྒྱན་པ་
གཅིག་འཐེན། གཡོན་གཟིག་དོང་ཕྲ་མོའི་ནང་རྒྱུད་ནས་འདན་གཞུ་དཀར་
མོ་མཐེབ་ཆེན་དེ་འཐེན། སྡིགས་པའི་ཚུལ་དུ་སོ་ཁ་ལེགས་པར་སྤྲད་པ་དང་ཐ་
ལའི་དྲུག་འགྱུར་ལ་དྲངས་ནས་གླུ་འདི་འདྲ་ཞིག་བཞེས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། ། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
དཔའ་དགྲ་ལྷའི་ཁྲ་རྫོང་གོང་མ་ནས། །
མི་ལུས་ཁྱུང་གི་མགོ་བོ་ཅན། །
ཁྱུང་གི་གཤོག་སྒྲོ་ལྡེམས་སེ་ལྡེམ། །
ཁྱུང་གི་སྤུ་སྒྲོ་ཏ་ལ་ལ། །
དེ་རིང་འདན་མའི་གྲོགས་ལ་བྱོན། །



242
རྟ་རྒྱུག་ཁྲི་གསོལ།
དཔའ་དགྲ་ལྷའི་ཁྲ་རྫོང་བར་མ་ནས། །
མི་ལུས་སྟག་གི་མགོ་བོ་ཅན། ། །
སྟག་གི་འཛུམ་དྲུག་ཤིགས་སེ་ཤིག །
མཆེ་བ་ངར་སྒྲ་འུར་རུ་རུ། །
དེ་རིང་དཔའ་བོའི་གྲོགས་ལ་བྱོན། །
དཔའ་དགྲ་ལྷའི་ཁྲ་རྫོང་འོག་མ་ནས། །
མི་ལུས་སྦྲུལ་གྱི་མཇུག་མ་ཅན། ། །
སྦྲུལ་གྱི་མཇུག་མ་འཁྱུགས་སེ་འཁྱུག །
ནོར་བུ་གཙུག་གསུམ་མེ་ལྕེ་འབར། །
དཔའ་བོ་ང་ལ་དངོས་གྲུབ་སྩོལ། །
ལྷ་དེ་འདྲ་ཡན་ལ་འབོད་པ་མེད། །
ས་འདི་ས་ངོ་མ་ཤེས་ན། །
ཤར་གླིང་དཀར་ཆགས་པའི་མར་གཤམ་རེད། །
རྨ་ཆུ་ལན་མེད་ཁུག་ཟུར་རེད། །
ཕ་བླ་མའི་ཆོས་སྒྲ་ཐོས་ས་རེད། །
ཆོས་དཀར་པོའི་གྲུབ་མཐའ་སྐྱོང་ས་རེད། །
ལྷ་བླ་མའི་གདན་ས་བར་མ་རེད། །
གླིང་ལ་བདེ་སྐྱིད་འཛོམས་ས་རེད། །
གླུ་འདི་གླུ་ངོ་མ་ཤེས་ན། ། །
ང་འདན་མའི་ཐ་ལ་དྲུག་འགྱུར་ཟེར། །
ས་ག་མ་ཡུལ་ལ་མི་ལེན་དེ། །
དུས་དེ་རིང་མི་ལེན་འདུག་ཐབས་མེད། །
རྒྱ་ནག་པོའི་ཚོང་འཁོར་བཅོ་བརྒྱད་ནང་། །



243
གླིང་དཀར་མཚེར་ས་བྱུང་ལ་སྤོས།
མིང་དང་དོན་གཉིས་མཚུངས་ལེ་གཅིག །
རྒྱུ་ནོར་རྟ་དྲེལ་མཚུངས་ལེ་གཉིས། །
ཤེས་རབ་ལོ་རྒྱུས་མཚུངས་ལེ་གསུམ། །
གསུམ་མཚུངས་ཚོང་དཔོན་ནོར་བཟང་ཉོན། །
ཉོན་དང་འདྲ་མ་ཨེ་འདྲ་གདའ། །
ས་མི་ཆགས་རྒྱུ་དེ་གླིང་ལ་ཆགས། །
མི་མི་སླེབས་རྒྱུ་དེ་གླིང་ལ་སླེབས། །
གདན་མི་མེད་པར་འོང་ལེ་དེ། །
ལས་རླུང་ངན་པས་དེད་ལེ་འདྲ། །
ཆག་སྒོ་རང་གི་ཉོ་འདོད་རེད། ། །
རོ་ཁོག་གླིང་ལ་འཇོག་འདོད་རེད། །
གནའ་མི་བོད་ཀྱི་གཏམ་དཔེ་ལ། །
ཚོང་དཔོན་རབ་འབྲིང་ཐ་གསུམ་ཡོང་། །
རབ་དེས་ཚོང་ཟོག་རྒྱ་ནས་འདྲེན། །
རྒྱ་ནས་དྲངས་ཏེ་འཛམ་གླིང་བསྐོར། །
ཚོང་ཟོག་དམ་པའི་ཆོས་བསྒྱུར་ཟེར། །
འབྲིང་དེས་རང་ཇུས་ཚོང་ལ་འབུངས། །
རང་གཞན་གཉིས་ཀ་ཕྱུག་ལ་བསྒྱུར། །
རང་དོན་མི་ཚད་མི་དོན་བསྒྲུབས། །
ཐ་དེས་མི་རྒྱུ་ཧམ་གྱིས་བསྙོན། །
ཆང་དང་འཆལ་པོར་རྟག་ཏུ་མྱུར། །
ཚོང་ཟོག་ལྷག་རོ་རྐུ་ལ་ཤོར། །
མཐའ་མ་ལྷོ་རོང་ནགས་ལ་ཤི། །



244
རྟ་རྒྱུག་ཁྲི་གསོལ།
རོ་བདག་ཁཱ་ཏ་ནག་རོག་ཟེར། །
ཟེར་ཡང་ཟེར་ལ་བདེན་ཡང་བྱུང༌། །
ལ་ཆེན་གཏམ་དོན་བཤད་པས་ན། །
ཚོང་དཔོན་ནོར་བུ་བཟང་པོ་ཁྱོད། །
ཁ་ནས་ཚོང་དཔོན་མིང་ཞིག་ཁྱེར། །
དོན་དུ་ཇག་བཤན་ལས་ལ་གཞོལ། །
ངེད་གླིང་དཀར་སྟོད་ཀྱི་ས་ཆ་ལ། །
ཇག་བརྒྱབ་ལེས་མི་ཚད་ཇོ་རུ་བསད། །
ད་རུང་གཞན་ཡུལ་འགྲིམ་འདོད་བྱེད། །
དེ་རིང་ཉི་མའི་ཕན་ཆོད་ལ། །
མི་རྒྱུ་ཧམ་པས་བཟོས་བཟོས་ཀྱིས། །
ཟ་བའི་ཁ་དེ་བརྙོག་ནས་གདའ། །
མི་སེམས་ཆུང་མང་པོ་བསད་བསད་ཀྱིས། །
བསད་པའི་ལག་དེ་དམར་ནས་གདའ། །
འདུག་མ་ཚུགས་གཞན་ཡུལ་འགྲིམས་འགྲིམས་ཀྱིས། །
འགྲོ་བའི་རྐང་དེ་ཐར་ནས་གདའ། །
དུས་དེ་རིང་ཉི་མའི་གདོང་གང་ལ། །
ཁྱོད་མི་གཅིག་གླིང་ནས་ཨེ་ཐར་ལྟོས། །
ང་ཚ་ཞང་ནམ་མཁའ་ཆེན་མོ་ལ། །
གླིང་སྤྲིན་སྔོན་མོ་ནམ་མཁར་འཕྱུར། །
གཡུ་འབྲུག་སྔོན་མོས་ངར་སྒྲ་གྲགས། །
རིན་ཆེན་སྦྲང་ཆར་རླུང་གིས་ཁྲིད། །
ས་འབྲས་དྲུག་ཅི་ཡོད་ང་ཡིས་ཤེས། །



གླིང་དཀར་མཚེར་ས་བྱང་ལ་སྤོས།
245
ཁྱེད་ཇག་པར་ཟ་འབྲས་ཨེ་ཐོབ་ལྟོས། །
ང་ཚང་ཞང་རི་རྒྱལ་ལྷུན་པོ་ལ། །
གླིང་རི་རབ་རི་ལའི་རི་རྒྱུད་ཡིན། །
ཆབ་ཆུ་བོ་རི་རབ་བསྐོར་ནས་བབས། །
འགག་ཨ་ལོང་ལམ་འཕྲང་ང་ཡིས་ཤེས། །
ཁྱེད་ཇག་པ་འགྲོ་ས་ཨེ་འདུག་ལྟོས། །
འོན་ཀྱང་དེ་རིང་ཉིན་མོ་འདི། །
རམ་ཟླ་བའི་ཚེས་པ་བཅོ་ལྔ་ཡིན། །
གནའ་མི་བོད་ཀྱི་ཁ་དཔེ་ལ། །
འདྲེ་སྲིན་པོས་ཉ་ཤ་འཛེམས་དུས་ཟེར། །
ང་འདན་མའི་མཐེ་མོ་དར་གྱིས་དཀྲིས། །
མདའ་མ་འཕང་དེ་རིང་ཚེ་ཐར་གཏོང༌། །
གོ་ན་རྣ་བའི་བཅུད་དུ་ཟུངས། །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་དེ་ལྟར་བླངས་པ་དང་། ཚོང་དཔོན་ནོར་བུ་བཟང་པོས་སྤྱན་
ཆབ་མུ་ཏིག་གི་རྡོག་ལྟར་ཧྲིག་ཧྲིག་ཏུ་བསིལ་ནས། རྒྱུ་ལ་ཆེན་ཚ་ཞང་རིན་པོ་
ཆེ། དགྲ་དང་། ཇག་པ། རྐུན་མ་གསུམ་སྔར་སོང་ངེད་ཀྱིས་ལས་པ་མེད།
འདི་ལོ་གླིང་གི་ས་ཆ་ལ་བཤད་མ་ཤེས་ལས་ཤིག་ཐོན་སོང་ཟེར་བ་དང་དར་
དཀར་དམར་ཡུག་ལྔ་ཡིས་སྣེ་དྲངས་ནས་གླུ་འདི་འདྲ་ཞིག་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། ། ་



246
རྟ་རྒྱུག་ཁྲི་གསོལ།
ཤར་རྒྱ་ནག་བཀྲ་ཤིས་ཁྲི་སྒོ་ནས། །
རི་བོ་རྩེ་ལྔའི་གནས་མཆོག་ནས། །
ཐུགས་རྗེ་འཕགས་པ་འཇམ་དཔལ་དབྱངས། །
དེ་རིང་ཚོང་དཔོན་ཀླུ་སྣ་དྲོངས། །
ཤར་རྒྱ་གར་ཡུལ་གྱི་གནས་མཆོག་ནས། །
བྱ་རྒོད་ཕུང་རིའི་དབུ་རྩེ་ནས། །
ཐུགས་རྗེ་ཤཱཀྱ་ཐུབ་པ་མཁྱེན། ། །
དེ་རིང་ནོར་བཟང་མགོན་དུ་བྱོན། །
གླུ་ལེན་པའི་མགོ་མོ་བཟང་བར་ཤོག །
ངག་འགུགས་པའི་བསམ་དོན་འགྲུབ་པར་ཤོག །
ས་འདི་ས་ངོ་མ་ཤེས་ན། །
ཤར་རྒྱུ་བྱ་དཀར་པོའི་ལ་མགོ་ཚུན། །
ལྷོ་འབྲི་ཆེན་འབྲི་ཆུང་ལ་དང་ཕན། །
ནུབ་སྟོང་རི་གནམ་ལྷ་བཙན་པོ་ཚུན། །
བྱང་འབྲི་ལྷ་ཆེན་མོའི་ལ་མགོ་ཕན། ། །
ཐང་ལ་གླིང་དཀར་ཆགས་པའི་གནས། །
འཛམ་གླིང་ས་ཡི་ལྟེ་བ་རེད། ། །
གནས་མཁའ་སྤྱོད་གྲུབ་པའི་ཞིང་ཁམས་རེད། །
རྨ་ཆུ་ལན་མེད་ཁུག་ཟུར་རེད། །
ང་འདྲ་ང་ངོ་མ་ཤེས་ན། །
སྨད་རྒྱ་ནག་ཡུལ་དང་རྒྱ་གར་ཡུལ། །
བར་བལ་པོ་ཡུལ་གྱི་ས་ཆ་ནས། །
རང་ཚོང་འཁོར་སུམ་བརྒྱའི་ནང་རྒྱུད་ནས། །



247
གླིང་དཀར་མཚེར་ས་བྱང་ལ་སྤོས།
ཚོང་དཔོན་ནོར་བུ་བཟང་པོ་ཟེར། །
ཚོང་དཔོན་དར་ནས་དྲེའུ་དར། །
དྲེའུ་དར་ནས་ཉོ་ཚོང་བྱེད། །
མི་ཚེ་ཚོང་ལ་སྐྱེལ་མི་ཡིན། །
དེ་རིང་ཉི་མའི་གདོང་གང་ལ། །
ཤར་གླིང་དཀར་ཆགས་པའི་རྒྱལ་ས་ནས། །
མི་དཀར་རྟ་དཀར་སྐྱ་ལེབ་ཅན། །
དཀར་པོ་དགུ་ཡིས་བསྐོར་ལེའི་བུ། །
གླིང་དཀར་ཞལ་ལུ་དཀར་པོ་ཟེར། །
རྒྱ་མི་ཆེན་དཔོན་གྱི་ཚ་བོ་ཟེར། །
སྔོན་འགྲོའི་ཚོང་ལམ་བཀག་གདའ་ཟེར། །
དེ་རྗེས་མི་སེར་རྟ་སེར་ཅན། ། །
སེར་པོ་དགུ་ཡིས་བསྐོར་ལེའི་བུ། །
སེང་ཨ་དོམ་མི་སྤྱང་ཡིན་ལེ་ཟེར། ། །
བར་འགྲོའི་ཚོང་ལམ་བཀག་གདའ་ཟེར། །
ད་མི་སྔོན་རྟ་སྔོན་སྔོ་ལེབ་ཅན། །
མི་སྔོན་མོ་ནམ་མཁའི་མདོག་ཁ་ཅན། །
རྟ་སྔོན་མོ་རྒྱ་མཚོའི་ཆུ་མདོག་ཅན། །
སྔོན་མོ་དགུ་ཡིས་བསྐོར་ལེའི་བུ། །
གླིང་དཀར་པོའི་ཚ་ཞང་འདན་མ་ཟེར། །
ངེད་རྗེས་འགྲོའི་ཚོང་ལམ་བཀག་ནས་བྱུང༌། །
སྔོན་ཤེས་ལུང་བསྟན་མེད་ན་ཡང་། །
ལ་ཆེན་དམག་དཔོན་ཆེ་གསུམ་ཁྱེད། །



248
རྟ་རྒྱུག་ཁྲི་གསོལ།
ཞིབ་དཔྱད་ན་ཁྲ་གླག་སྤྱང་གསུམ་འདྲ། །
མི་དཀར་དུང་གི་སྐུ་མདོག་ཅན། །
འཕྲུ་དཀར་པོ་དགུང་དང་མཉམ་ལེ་བ། །
སྤྱན་མིག་དམར་ལ་བལྟས་པས་ན། །
ལྷ་ཚངས་པའི་རྣམ་སྤྲུལ་འདྲ་ལེ་བསམ། །
མི་སེར་གསེར་གྱི་སྐུ་མདོག་ཅན། །
ཉི་ཟླ་གནམ་ནས་ཤར་འདྲ་བ། ། །
ཞལ་རས་སེར་ལ་བལྟས་པས་ན། །
གཉན་སྐུ་ལྷའི་རྣམ་སྤྲུལ་འདྲ་ལེ་བསམ། །
མི་སྔོན་གཡུ་ཡི་སྐུ་མདོག་ཅན། །
གཡུ་འབྲུག་མཚོ་ནས་ལངས་འདྲ་བ། །
སྐུ་ཤ་སྔོ་ལ་བལྟས་པས་ན། །
ཀླུ་གཙུག་ནའི་རྣམ་སྤྲུལ་འདྲ་ལེ་བསམ། །
ཐུགས་མ་གཡེངས་གསོན་དང་ཞུ་རྒྱུ་གདའ། །
དུས་ད་ལོའི་ཉི་མའི་ཕན་ཆོད་ལ། །
ཚོང་དཔོན་ནོར་བཟང་ང་དང་གཅིག །
ལག་དོ་སྐར་མ་བཀྲ་ཤིས་གཉིས། །
རྒྱ་དྲེལ་མི་ཉག་མཚལ་མོ་གསུམ། །
རྒྱ་ནག་པོའི་ཇ་གཡང་ཕབ་མི་ཡིན། །
ཇ་གཡང་ཕབ་ནས་འཛམ་གླིང་བསྐོར། །
ཚོང་ལ་ཁེ་བཟང་བྱུང་བའི་ཐབས། །
མི་བྱེད་ཚོང་གི་འགྲོ་ལུགས་རེད། །
དེ་མིན་མི་བསད་རྟ་འགྱེལ་རིགས། །



249
གླིང་དཀར་མཚེར་ས་བྱང་ལ་སྤོས།
ལས་པ་བཞག་ནས་བསམ་པ་མེད། །
འདི་ལོ་གླིང་དཀར་སྟོད་ལ་ཡོང་། །
རྐྱེན་དང་ཆག་སྒོ་བུ་ལོན་གསུམ། །
འདོད་པ་མེད་དེ་ལས་ལ་བསྐོས། །
མི་འདོད་བཞིན་དུ་རང་མགོར་འཁོར། །
དོན་མེད་མགོ་ལ་ཆག་སྒོ་ཐོག ། །
ཟེར་བའི་དཔེ་ལྟར་འདྲ་རབས་བྱུང༌། །
ཇ་ཤིང་མ་བཙུགས་ཇ་ཤིང་བཙུགས། །
དང་པོ་ཇ་ཤིང་ས་ལ་བཙུགས། །
རྩ་བ་མར་ཟུག་ཀླུ་ལ་ཟུག །
ཀླུ་རྒྱལ་གཙུག་ནའི་གསོལ་ཇ་ཡིན། ། །
སྡོང་པོ་ཡར་སྐྱེས་གཉན་ཡུལ་སྐྱེས། །
གཉན་ཆེན་སྐུ་ལྷའི་གསོལ་ཇ་ཡིན། །
རྩེ་མོ་ཡར་ཆས་ལྷ་ལ་ཆས། །
ལྷ་ཆེན་ཚངས་པའི་གསོལ་ཇ་ཡིན། །
སྲིད་པ་འདི་ཡི་ཇ་གཡང་ཡིན། །
རྒྱ་ཇ་མེ་ཏོག་གཡང་འཛིན་ཟེར། །
འདི་ལྟའི་ཇ་ཡི་ཉིང་ཁུའི་མཆོག །
ཕ་བླ་མས་བཞེས་ན་ཆོས་འགོ་དར། །
གོང་དཔོན་པོས་བཞེས་ན་ཁྲིམས་འགོ་མཐོ། །
ཕོ་དཔའ་བོས་བཞེས་ན་དགྲ་མགོ་གནོན། །
དམན་སྒེག་མོས་བཞེས་ན་རིག་པ་རྣོ། །
ཆུང་ཨ་ནུས་བཞེས་ན་རྩེད་ར་བཟང་། །



250
རྟ་རྒྱུག་ཁྲི་གསོལ།
ཇ་ཕུད་ཞལ་ལ་མཆོད་པའི་དུས། །
ལུས་འབྱུང་གཞི་བདེ་ལ་ཡིད་ཀྱང་སྤྲོ། །
དོན་ཅི་བསམ་ལྷུན་གྱིས་གྲུབ་ལེ་ཡིན། །
ལག་གར་བརྐྱངས་དགྲ་མགོ་གནོན་ལེ་ཡིན། །
གླིང་དཀར་འགྲིམས་པའི་ཆག་སྒོའི་འབྲས། །
ཇི་ཡོད་གླིང་པའི་ཕྱག་ལ་ཕུལ། །
ཐབས་མེད་མགོ་འབུལ་ལུས་འབུལ་བྱེད། །
གླིང་དཀར་མངའ་ཞབས་ཡོང་བ་ཞུ། །
ཅི་གསུང་བཀའ་སྒྲུབ་རིམ་བཞིན་ཞུ། །
མ་ཕུབས་གཏམ་གྱི་འདྲ་མ་ལ། །
ཇོ་རུ་དཔོན་གྱི་འདོ་བ་རྟ། །
བརླགས་པར་དོགས་ནས་ཟབ་པར་སྲུང་། །
སྐྱ་རེངས་མི་ངོ་ཆོད་ཙམ་ལ། །
འདོ་ཆེན་བྱི་ལའི་གཟུགས་ལ་གྱུར། །
ཤོར་རྒྱུ་མི་མང་ལག་ནས་ཤོར། །
འཛུལ་རྒྱུ་རྫ་ཡི་གསེབ་ན་འཛུལ། །
རྣམ་སྤྲུལ་ལྷ་སྲས་ཇོ་རུ་ཁོང་། །
རྟ་འདོ་བའི་བཙལ་རར་ཕེབས་པའི་དུས། །
ལ་ལས་བརྡུང་དགོས་རྒྱག་དགོས་ཟེར། །
ལ་ལས་རྒྱག་དགོས་རྡེག་དགོས་ཟེར། །
མི་མང་ལག་མང་ཁ་མང་གསུམ། །
རྡོ་དང་དབྱུག་པ་གང་བྱུང་བརྒྱབ། །
མཐའ་མ་ཇོ་རུ་ཕྱི་ལམ་དྲངས། ། །



གླིང་དཀར་མཚེར་ས་བྱང་ལ་སྤོས།
251
དཔོན་ཇོ་རུ་བསད་པའི་ལག་དམར་བ། །
ཁག་གཞན་འགེལ་མེད་ལེ་ཇ་པ་ཡིན། །
མི་བསད་སྟོང་འཇལ་ཅི་དགོས་དེ། །
རྒྱལ་ཁབ་རེ་ལ་ཁྲིམས་རེ་གདའ། །
ལུང་པ་རེ་ལ་སྲོལ་རེ་གདའ། །
སྤྱི་ལུགས་མི་བསད་སྟོང་འཇལ་དེ། །
མི་རབ་གསེར་སྲང་བརྒྱད་ཅུ་ཟེར། །
མི་འབྲིང་གསེར་སྲང་བདུན་ཅུ་ཟེར། །
མི་ཐ་གསེར་སྲང་དྲུག་ཅུ་ཟེར། །
དཔོན་ཇོ་རུ་བསད་པའི་སྟོང་དང་གཅིག །
རྟ་འདོ་བ་བརླགས་པའི་རིན་དང་གཉིས། །
འབུལ་དགོས་སྤྱི་ཡི་འགྲོ་ལུགས་རེད། །
གསེར་དངུལ་ནོར་བུའི་རིགས་དང་གཅིག །
དར་གོས་ཇ་ཡི་གཡང་དང་གཉིས། །
ཚོང་པ་འགེལ་ཁ་གྲངས་མེད་གསུམ། །
གང་ཡོད་རང་སྦྱར་གླིང་ལ་འབུལ། །
སྟོང་འཇལ་ནས་ཉེས་པ་དག་ལེ་གཅིག །
རབ་སོང་ན་འབངས་གྲལ་ཚུད་ལེ་གཉིས། །
ཡོང་བ་འདན་མས་གནང་རོགས་ཞུ། །།
དཀར་པོའི་དར་ལ་ཡུག་གཅིག་ཡོད། །
ཞལ་ལུ་མཇལ་བའི་མཇལ་དར་ཡིན། །
སེར་པོའི་དར་ལ་ཡུག་གཅིག་ཡོད། །
སེང་སྟག་མཇལ་བའི་མཇལ་དར་ཡིན། །



252
རྟ་རྒྱུག་ཁྲི་གསོལ།
སྔོན་མོའི་དར་ལ་ཡུག་གཅིག་ཡོད། །
བློན་འདན་མ་མཇལ་བའི་མཇལ་དར་ཡིན། །
གླུ་ཐལ་བ་སོང་ན་བཟོད་པ་བཞེས། །
ངག་འཆལ་བ་སོང་ན་མཐོལ་ལོ་བཤགས། །
བློན་འདན་མའི་ཐུགས་ལ་དེ་ལྟར་བཞེས། །
ཞེས་གླུ་དེ་ལྟར་ཕུལ་བ་དང༌། བློན་འདན་མས་ཡ། ལས་ཆག་སྒོས་
སྐུལ་བའི་ཚོང་དཔོན་ཁྱེད། བློ་སེམས་ལྷ་ལ་དཀར་དང་གཅིག བློ་ཁ་གླིང་
ལ་ཕྱོགས་དང་གཉིས། མི་བསད་ཞུ་བཤགས་ཡག་དང་གསུམ། དེ་གསུམ་
འཛོམས་པར་ལན་གཅིག་བལྟས། སྲོག་མ་བཅད་ ཐར་པའི་ལམ་དུ་འཇོག
ད་མ་འདུག་ཚོང་དཔོན་ནོར་བཟང་ཁྱེད། ཁ་ཕྱི་བསྐོར་སྔོན་གྱི་སྒར་ཡུལ་འགྲོ།
འཇིགས་མི་དགོས་ཞུ་སྣ་ཨ་ཕོས་བྱེད་ཟེར་ཞལ་བཟང་ཐོབ། ཚོང་དཔོན་ནོར་
བཟང་འཁོར་དང་བཅས་པ་དགའ་སྐྱིད་ཡིད་ལ་འཛོམས་ནས་སྔར་གྱི་སྒར་ཕབ་
ཡུལ་དུ་སྔ་ཕྱིར་འཛོམས་པ་དང་། ཟ་འཐུང་གྱ་ནོམ་པ་ཕུལ། བློ་བག་ཕེབས་
ཀྱི་བཀའ་མོལ་ཅི་དགར་གླེང་ནས་བཞུགས་པའི་སྐབས་དེར། ཇོ་དཔོན་་་་
བདུན་གྱི་དབུ་གཙོ་དེས་ཡཱ། ལག་དོ་སྐར་མ་བཀྲ་ཤིས་ཁྱོད། ད་ཡིད་ལ་ཅི་
འདྲ་དྲན་ཞེ་གདའ་ཟེར་བཀའ་འདྲི་གནང་བས། ལག་དོ་སྐར་མ་བཀྲ་ཤིས་
ཀྱིས་རང་འཁོད་ཀྱི་གནས་ལས་ཡར་ལངས། དར་མི་གཅིག་པ་དར་སྣ་ལྔ་ཡི་སྣེ་
ནས་དྲངས། ཇོ་དཔོན་དར་དཀར་རིན་པོ་ཆེ། དར་དཀར་པོ་འགྱུར་མེད་
རིན་པོ་ཆེ། ད་ནི་འདོ་ཆེན་བོར་བའི་རིན་ཐང་དང་། ཇོ་རུ་བཀྲོངས་པའི་མི་
སྟོང་བཀའ་ཇི་བཞིན་འགྲུབ་རྒྱུ་ལས་གཏམ་གཞན་ཞུ་རྒྱུ་ཅི་ཡང་མེད་ཅེས་ཞུས་
ནས་མར་འདུག་གྲབས་བྱེད་སྐབས། ཚོང་དཔོན་དང་ལག་དོ་གཞན་རྣམས་
ཀྱིས་སྐར་མ་བཀྲ་ཤིས་ཁྱོད་ཀྱིས་ཞུ་བ་ཡང་དག་པ་ཞིག་ཕུལ་རོགས་ཟེར་བའི་གོ་
དོན་དུ་མིག་བརྡ་འཕངས་པ་དང་། ལག་དོ་སྐར་མ་བཀྲ་ཤིས་ཀྱིས་སླར་གྲས་



གླིང་དཀར་མཚེར་ས་བྱང་ལ་སྤོས།
253
དབུས་སུ་ཐོན་ནས་དགྱེ་དགྱེ་དགྱེ་ལ་ཕྱག་གསུམ་འཚལ། སྒུར་སྒུར་སྒུར་ལ་
ཕྱག་གསུམ་འཚལ། དགྱེ་མ་སྒུར་ལ་ཕྱག་གསུམ་འཚལ་ནས་ཇོ་དཔོན་བདུན་
ལ་གླུ་ཐུང་འདི་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །།
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
སྐྱབས་བླ་མ་ཡི་དམ་མཁའ་འགྲོ་གསུམ། །
ལྷ་ཆོས་སྐྱོང་སྲུང་མ་འཁོར་དང་བཞི། །
ཡུལ་ལྷ་གཞི་བདག་འཁོར་དང་ལྔ། །
དེ་རིང་སྐར་མའི་གླུ་སྣ་དྲོངས། །
ས་འདི་ས་ངོ་མ་ཤེས་ན། ། །
ས་འདི་ཡི་ས་ངོ་ལོས་ཀྱང་ཤེས། །
ཤར་གླིང་དཀར་མཐོང་བ་ཀུན་སྨོན་རེད། །
སྟག་ཐང་ཁྲ་མོའི་གཡོན་ཟུར་རེད། །
ཕོ་ང་འདྲ་ང་ངོ་མ་ཤེས་ན། །
ཤར་རྒྱ་ནས་ཡོང་བའི་ཚོང་པ་ཡིན། །
དྲེལ་དང་པོའི་སྣེ་ཤན་འཁྲིད་མི་ཡིན། །
ལག་དོ་སྐར་མ་བཀྲིས་ཟེར། །
གླུ་འདི་གླུ་ངོ་མ་ཤེས་ན། །
སྐར་མའི་ཇ་གླུ་ཐུང་ཐུང་ཟེར། །
དོན་ཡང་དག་ཇོ་དཔོན་ཀླུ་ལ་གསོན། །
ཁྱེད་ཆས་ས་གོང་མ་ལྷ་ནས་ཆས། །
སྐུ་འཁྲུངས་ས་འགོག་བཟའི་པང་ལས་འཁྲུངས། །



254
རྟ་རྒྱུག་ཁྲི་གསོལ།
ཡུམ་ཆེན་འགོག་བཟའ་ལྷ་མོ་ཁོང་། །
ཡུམ་ཆེན་ཤེས་རབ་སྐུ་སྤྲུལ་རེད། །
ཞིང་ཁམས་ལྔ་ཡི་གཙོ་མོ་རེད། །
རྣམ་སྤྲུལ་ལྷ་སྲས་ཇོ་རུ་ཁྱེད། །
སྐུ་མི་འགྱུར་ཕྱག་ན་རྡོ་རྗེ་འཆང༌། །
གསུང་མི་འགྱུར་འཕགས་པ་འཇམ་པའི་དབྱངས། །
ཐུགས་མི་འགྱུར་འཕགས་མཆོག་སྤྱན་རས་གཟིགས། །
རིགས་གསུམ་མགོན་པོའི་སྤྲུལ་པ་རེད། །
སྔ་དྲོ་གསོད་པའི་བཤན་པ་རེད། །
ཕྱི་དྲོ་འདྲེན་པའི་བླ་མ་རེད། །
གར་སྡོད་ཚོང་དཔོན་འཁོར་གཡོག་རྣམས། །
ཡོང་ལུགས་ལོ་རྒྱུས་ཞུས་པས་ན། །
རྒྱ་གནམ་ཁྲི་གོང་མར་འབྱོར་བའི་དུས། །
ཚོང་དཔོན་ངོ་གཡོག་གྲོས་ཤིག་བྱས། །
མང་བས་གླིང་ལ་འགྲོ་དོ་བཤད། །
གླིང་དཀར་སྟོད་ཀྱི་ས་ཆ་ལ། །
སྲས་སྲོས་མང་པོ་འཁྲུངས་སྐད་བཤད། །
མཇལ་ཁ་ལན་གཅིག་ཐོབ་པ་ན། །
ཕྱི་མ་ངན་སོང་མི་ལྷུང་བཤད། །
གསུང་སྐད་ལན་གཅིག་ཐོས་པ་ན། །
ཆོས་སྒྲ་ཉན་དང་ཁྱད་མེད་བཤད། །
ཤར་གླིང་དཀར་སྟོད་ལ་ལྕེབས་པའི་དུས། །
ལས་རྐྱེན་དང་ཆག་སྒོས་སྡུག་ལ་ལྷུང་། །



255
གླིང་དཀར་མཚེར་ས་བྱང་ལ་སྤོས།
ཚེ་སྔོན་མའི་ལས་ཀྱིས་འདེད་ལེ་འདྲ། །
ད་གར་སྡོད་ཚོང་དཔོན་ལག་དོ་ཚོས། །
གླིང་ཅི་གསུང་བཀའ་བཞིན་མ་འགྲུབ་ན། །
རྒྱལ་ཁྲིམས་ཡུལ་ཁྲིམས་འགལ་ལེ་རེད། །
ཇོ་རུ་བཀྲོངས་པའི་མི་སྟོང་གཅིག །
རྟ་འདོ་ཆེན་བོར་བའི་རྟ་རིན་གཉིས། །
ད་ཇོ་དཔོན་བདུན་གྱིས་ཅི་གསུང་དེ། །
ངེད་ཚོང་པས་མ་འགྲུབ་ཅི་ལ་སྲིད། །
ད་ང་ཡི་ལག་ཏུ་ད་ར་ཞིག་ཡོད། །
དར་མི་གཅིག་དར་སྣ་ལྔ་ཙམ་ཡོད། །
ཇོ་དཔོན་མཇལ་བའི་མཇལ་དར་ཡིན། །
མཇལ་མི་སྤོབས་དར་དཀར་བརྒྱུད་ནས་མཇལ། །
བཞིན་མཇལ་ནས་མཇལ་ངོ་དཀར་བར་ཤོག །
ཞུ་འབུལ་དོན་དུ་སྨིན་པར་ཤོག །
ཆོས་ཀྱི་ཉི་མ་ཤར་བར་ཤོག ། ་
དེ་ཚོ་ཇོ་དཔོན་ཐུགས་ལ་བཞེས། །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་དེ་ལྟར་ཕུལ་བ་དང༌། ཇོ་དཔོན་བདུན་གྱི་སེམས་ལ་ཚོང་དཔོན་
ནོར་བུ་བཟང་པོ་དང་། ལག་དོ་སྐར་མ་བཀྲ་ཤིས་གཉིས་ལ་མངོན་ཤེས་ཅུང་
ཙམ་ཡོད་པ་དང༌། གཞུང་བཟང་བ་ཞིག་གདའ། ད་གླིང་གི་སྐུ་མཁར་་
བཞེངས་བའི་དུས་ཡིན་པས་མི་བསད་སྟོང་འཇལ་དང་རྟ་རིན་དུ་སྐུ་མཁར་་་
བཞེངས་དགོས་པ་ཐུགས་ལ་མངའ་ཡང་རེ་ཞིག་ཅི་ཡང་མ་གསུང་པར་བཞུགས་
པར་གདེའོ། ། ། །



256
ལེའུ་ལྔ་པ།
གླིང་དཀར་སྟོད་ཀྱི་ས་ཆ་ལ། །
རྒྱ་ནག་ཚོང་པས་ཇ་མཁར་བཞེངས། །
ཇོ་རུ་མགུ་ནས་ཨར་སྟོན་བཤམས། །
རྒྱ་བོད་ཚོང་འབྲེལ་སྔར་ལས་རྒྱས། །
དེ་ནས་ཇོ་དཔོན་བདུན་ཕན་ཚུན་གྲོས་ཤིག་བྱས་ནས་ཇོ་དཔོན་དབུས་མ་
དེས། ཡཱ་ཚོང་དཔོན་ནོར་བུ་བཟང་པོ་དང་། ལག་དོ་སྐར་མ་བཀྲ་ཤིས་
གཉིས་ཀྱིས་གཙོས་ཁྱེད་དཔོན་འཁོར་ཐམས་ཅད་ཉོན་ཨང་། ཁྱེད་ཕྱོགས་་
ཀྱིས་རྟ་བོར་བ་དང་། མི་བསད་པའི་གཏམ་དེ་ཀུན་ལ་ཁྱབ། མི་རྟ་ཁྱི་གསུམ་
བསད་ཟེར་བ་དམ་ཆོས་ཅན་གྱི་ཆོས་ཁྲིམས་དང་འགལ། འོན་ཀྱང་ད་ལྟ་ངེད་
མ་བུ་གཉིས་ལ་འདུག་ཁང་མེད་པར་རྨ་སྨད་འདྲེ་ལུང་སུམ་མདོར་སྦྲ་ཨ་སྟེང་
སེར་རུའི་ནང་དབྱར་ཁ་ཆར་གྱི་ཐིག་པས་མ་བཟོད། དགུན་ཁ་གྲང་ངར་གྱིས་
མ་བཟོད་པར་ཆར་རླུང་ཁྲོད་དུ་སྡུག་དཔག་མེད་མྱངས་ནས་འདུག་དགོས་པས།
ཁྱེད་གར་སྡོད་ཇ་པས་གླིང་དཀར་སྟོད་ཀྱི་ས་ཆ་ལ་ལག་པས་མེ་འབུད་ལོ་ལེ་
གཅིག་དང་། རྐང་པས་སྒོ་བསྒྲིག་ལོ་ལེ་གཉིས་ཀྱི་ཁང་ཆུང་ཞིག་དང༌། སྐུ་
མཁར་འགའ་ལས་ཐོན་ན་མི་རིན་དང་རྟ་རིན་དོ་མིན་རིམ་པས་གསལ་ཡོང་ཞེས་
གསུངས་ནས་གླུ་འདི་བཞེས་སོ། །



གླིང་དཀར་སྟོད་ལ་ཇ་མཁར་བཞེངས།
257
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
ལྷ་ཀི་ཀི་ཀི་ལ་བསོ་བསོ། །
ཀི་ཀི་ལྷ་ཡི་འབོད་པ་ཡིན། །།
བསོ་བསོ་རང་གི་ཆོས་ལུགས་རེད། །
དུས་དེ་རིང་ལྷ་ཞིག་འབོད་པ་འདི། །
དཔའ་དགྲ་ལྷའི་ཁྲ་མཁར་གོང་མ་ནས། །
མི་ལུས་ཁྱུང་གི་སྤྱི་གཙུག་ཅན། །
ཁྱུང་གི་གཤོག་སྒྲོ་ལྡེམས་སེ་ལྡེམ། །
དེ་རིང་ཇོ་རུའི་གྲོགས་ལ་བྱོན། །
དཔའ་དགྲ་ལྷའི་ཁྲ་མཁར་བར་མ་ནས། །
མི་ལུས་སྟག་གི་སྤྱི་གཙུག་ཅན། །
སྟག་གི་འཛུམ་དྲུག་ཤིགས་སེ་ཤིག ། །
དེ་རིང་ཇོ་རུའི་གྲོགས་སུ་བྱོན། ། །
དཔའ་དགྲ་ལྷའི་ཁྲ་མཁར་འོག་མ་ནས། །
དཔའ་དགྲ་ལྷ་གཉན་སྟག་དམར་པོ་ཁྱེད། །
དབུ་ལ་བྱུ་རྨོག་དམར་པོ་གསོལ། ། །
ཁྱུང་གི་སྤུ་སྒྲོ་ལྷུབས་སེ་ལྷུབ། །
རིན་ཆེན་དར་གཤམ་འཁྱིལ་ལེ་ལེ། །
སྐུ་ལུས་བྱུ་ཁྲབ་དམར་པོ་བནབས། །
སྟག་ར་གཡས་ལ་གཟིག་ཤུབས་གཡོན། །
རྒྱབ་ཁུར་ཉི་ཟླ་ཁ་སྤྲོད་ལ། །



258
རྟ་རྒྱུག་ཁྲི་གསོལ།
ས་ལེའི་རྒྱལ་མཚན་བཅུ་གསུམ་བསྐོར། །
ཆིབས་ཆེན་གཉན་རྟ་དམར་པོ་ཆིབས། །
ཕྱག་གཡས་ལ་ཤེལ་གྱི་རལ་གྲི་འཛིན། །
གཡོན་ལ་བ་དན་གདུང་དམར་བསྣམས། །
སྐུ་འཁོར་ཝེར་མ་འབུམ་གྱིས་བསྐོར། །
དེ་རིང་ཇོ་རུའི་གྲོགས་སུ་བྱོན། །
ལྷ་དེ་འདྲ་ཡན་ལ་འབོད་པ་མེད། །
ས་འདི་ས་ངོ་མ་ཤེས་ན། །
ཤར་གླིང་དཀར་གཡང་གི་ར་བ་རེད། །
རྨ་དེལ་ཡག་སྟག་ཐང་ཁྲ་མོ་ཟེར། །
ང་འདྲ་ང་ངོ་མ་ཤེས་ན། ། །
དཀར་པོ་གླིང་གི་ས་ཆ་ནས། །
མ་ངན་ཇོ་རུ་འགོག་ཚ་ཟེར། །
འདུག་ཁང་མེད་པར་སྦྲ་གུར་ཕུབ། །
སྦྲ་ཨ་སྟེང་སེར་རུའི་ནང་རྒྱུད་ལ། །
འཁྱགས་དུས་གོས་ལ་མི་ཕན་ལེ། །
ཉི་མ་ཤར་དུས་འཐག་ཤར་བརྒྱ། །
ལྟོགས་དུས་ཟས་ལ་མི་ཕན་ལེ། །
ཁ་བ་འབབ་དུས་ཕྱེ་རྩམ་བརྒྱ། །
སྐོམ་དུས་ཆུ་ལ་མི་ཕན་ལ། །
ཆར་ཆུའི་དུས་ཀྱི་ཆུ་མིག་བརྒྱ། །
བརྒྱ་ཚན་ཨ་སྟེང་སེར་རུ་ཟེར། །
ང་རྨ་སྨད་ཇོ་རུ་མ་བུ་གཉིས། །



259
གླིང་དཀར་སྟོད་ལ་ཇ་མཁར་བཞེངས།
འཚོ་སྤྱོད་ཚོགས་པའི་གནས་དང་བྲལ། །
ཐབས་མེད་མ་ཡིས་གྲོ་མ་སྔོག །
གྲོ་མ་ལོན་ན་བཟས་ཡོད་ཡིན། །
གྲོ་མ་མ་ལོན་བཟས་མེད་ཡིན། །
བུ་ཡིས་ཨབ་ར་ཅི་ཐུབ་བསད། །
ཐུབ་ན་མ་བུ་བཟས་ཡོད་ཡིན། །
མ་ཐུབ་མ་བུ་བཟས་མེད་ཡིན། །
དེ་ཚོ་མ་བུའི་སྐྱིད་སྡུག་རེད། ། །
ཀུ་རེ་མ་ཡིན་དོན་དངོས་ཡིན། །
ཡང་དག་དོན་གྱི་རྡོག་ཁ་ལ། །
ཚོང་དཔོན་ཚོང་ལ་ཆས་ལེ་དེ། །
ཁེ་བཟང་འབྱུང་བའི་ཆེད་དུ་རེད། །
ཇོ་རུས་ཨབ་ར་གསོད་ལེ་དེ། ། །
ཕོ་བ་རྒྱུགས་ལེའི་ཆེད་དུ་རེད། །
རྒྱུ་ཟོག་འཛམ་གླིང་འདྲེན་པའི་དུས། །
ཚོང་ལ་ཁེ་བཟང་ལོས་ཀྱང་དགོས། །
གླིང་དཀར་སྟོད་ཀྱི་ས་ཆ་ལ། །
ལོ་གསུམ་སྡོད་དང་ཁེ་བཟང་ཡོད། །
ནོར་བུ་རིགས་བརྒྱད་ལོན་ལེ་ཡོད། །
ཡང་སྒོས་ལྷ་ཡི་སྲས་མོ་སྲས། །
སྔོན་རེ་ཇི་བཞིན་ཞལ་མཇལ་ཡོང་། །
དེ་རིང་གཏམ་གྱི་རྡོག་ཁ་ལ། །
རྒྱབ་རི་སེང་གེ་འགྱིངས་འདྲ་འདི། །



260
རྟ་རྒྱུག་ཁྲི་གསོལ།
གཡུ་རལ་གནམ་ལ་འཕྱར་འདྲ་འདི། །
གེར་མཛོའི་རི་དམར་དབང་ཞུ་རེད། །
རི་རི་རྒྱུད་མ་ཆད་གེར་མཛོའི་རི། །
ཆུ་ཆུ་རྒྱུད་མ་ཆད་རྨ་ཆུའི་ཆུ། །
དཔོན་གདུང་རྒྱུད་མ་ཆད་འབུམ་པ་ཚང་། །
འབུམ་པ་ཚང་གི་ནང་རྒྱུད་ནས། །
གདུང་རྒྱུད་མ་ཆད་ཇོ་རུ་ཡིན། །
དཔོན་ཇོ་རུ་བསད་པའི་མི་སྟོང་དང་། །
རྟ་འདོ་བ་བརླགས་པའི་རིན་འབབ་ཏུ། །
གླིང་དཀར་སྟོད་ཀྱི་ས་ཆ་ལ། ། །
ཕྱི་མི་འགྱུར་གོར་མོ་རྡོ་ལས་བསྒྲུབ། །
ནང་མི་འགྱུར་གསེར་དངུལ་ཟངས་ལས་བསྒྲུབ། །
ལྕགས་ལི་ཁྲོ་ལས་བསྒྲུབ་པ་ཡི། །
རྫོང་རབ་འགའ་རེ་བཞེངས་དགོས་གདའ། །
རི་རྒྱལ་ཕྱོགས་བཞི་བསྐོར་འདྲའི་ཀློང་། །
སངས་རྒྱས་ཆོས་སྡེ་ཆེན་པོ་མ། །
དགེ་འདུན་སྟོང་ཕྲག་འདུ་བ་ཡི། །
གཙུག་ལག་ཁང་ཞིག་བཞེངས་དགོས་གདའ། །
གོང་མ་ལྷ་ནས་མངགས་པའི་བུ། །
དབུ་ནག་འགོ་འདྲེན་མཛད་པའི་མགོན། །
བདུད་བཞི་ཆམ་ལ་འབེབས་པའི་གཤེད། །
རྗེ་ཞིག་གླིང་ལ་བྱོན་ལེ་ཟེར། །
མཚན་ལ་ནོར་བུ་དགྲ་འདུལ་ཟེར། །



གླིང་དཀར་སྟོད་ལ་ཇ་མཁར་བཞེངས། །
261
གླིང་རྗེ་ནོར་བུ་དགྲ་འདུལ་ལ། །
སྐུ་མཁར་སེང་འབྲུག་སྟག་རྩེ་གཅིག །
ཕོ་བྲང་ཇ་མཁར་སྨུག་པོ་གཉིས། །
རྗེ་རྫོགས་པ་ཆེན་པོའི་ཐུགས་དང་བསྟུན། །
རྒྱ་ཇ་པའི་འཁོར་གྱིས་བཞེངས་དགོས་ཡོད། །
ཇ་མཁར་སྨུག་པོའི་ནང་རྒྱུད་ལ། །
ཡར་ཐབ་གསེར་ཐབ་ཁྲ་མོ་དགོས། །
མར་ཐབ་དངུལ་ཐབ་ཁྲ་མོ་དགོས། །
ཡར་ཐབ་མར་ཐབ་གཉིས་ཀྱི་ནང༌། །
གསུམ་ཐབ་ཁྲ་མོའི་ཐབ་རྡོ་ལ། །
རྡོ་ཉ་གསེར་ཉ་ཁ་སྤྲོད་དགོས། །
ལྕགས་ཁེབས་ཉི་ཟླ་ཁ་སྤྲོད་དགོས། །
སྐྱོགས་དཀར་སྐྱོགས་དམར་སྐྱོགས་སེར་གསུམ། །
མཁའ་ལ་ངང་པ་ལྡིང་འདྲ་དགོས། ། །
ཇ་མདོང་གསེར་མདོང་ཁྲ་མོ་དགོས། །
རྒྱ་ལོར་གསེར་གྱི་པ་ཊ་དགོས། །
ལུང་ཐག་སྟོང་སྐུད་འཇའ་བསྒྲིམ་དགོས། །
དཀར་ཟངས་གླིང་བཞི་འཁོར་མ་ལ། །
སེར་པོ་གསེར་གྱི་པ་ཊ་དགོས། །
ཞོ་ཟོ་དུང་གི་མགུལ་རྒྱུན་ལ། །
སྔོན་མོ་གཡུ་ཡི་ཁྲ་རྒྱུན་དགོས། །
གསེར་སྡེར་དངུལ་སྡེར་དུང་སྡེར་གསུམ། །
སྡེར་ཁག་གསུམ་བརྒྱ་དྲུག་ཅུ་དགོས། །



262
རྟ་རྒྱུག་ཁྲི་གསོལ།
ཡར་ཐབ་རྒྱལ་མོའི་དཀར་ཐབ་ཡིན། །
མར་ཐབ་ཞལ་ཏའི་དཀར་ཐབ་ཡིན། །
བལྟ་བས་མི་ངོམ་སྐུ་མཁར་གཅིག །
ནང་དུ་སྒྲིག་ཆས་ཆ་ཚང་གཉིས། །
མ་ཚང་མ་ཆད་བསྒྲུབ་དགོས་ཡོད། །
མ་འགྲུབ་བསམ་པ་རིང་དུ་བསྐྱུར། །
ཆོས་ལ་བལྟ་བ་མ་ལོག་ཅིག །
ཇོ་རུར་ཞེ་འཁོན་མ་འཛིན་ཞིག །
གོ་ན་ཚོང་དཔོན་ཡིད་ལ་ཆིངས། །
མ་གོ་གླུ་ལ་འགྲེལ་བ་མེད། །
ཅེས་ཟེར་བའི་གླུ་དེ་ལྟར་ཕུལ་བ་དང་། ཇོ་རུ་དབུས་མ་དེས་བཀྲ་ཤིས་
ཀྱི་བུམ་པའི་ནང་ཟད་མེད་ཀྱི་བདུད་རྩི་བསྣམས་ནས་ཚོང་དཔོན་འཁོར་དང་
བཅས་པར་རིམ་བཞིན་གནང་། ཁོང་རྣམས་གཏི་མུག་གཉིད་ལས་དྭངས་པ་
ལྟ་བུ་བློ་རིག་གསལ་བས་ད་ནི་ཇོ་རུས་ཅི་གསུང་འགྲུབ་རྒྱུ་རེད་སྙམ་ནས་ཁས་
བླངས་དམ་བཅའ་ཞུས། ཞག་གསུམ་སོང་བའི་ཕྱི་ནང་ཇོ་རུས་སྟོང་སྐུད་ཁུར་
རྩ་གསུམ་བསྣམས་ནས་སྐུ་མཁར་གྱི་ཐིག་ཚད་འཇལ་བ་ཚོང་པ་རྣམས་ཀྱིས་་
མཐོང་བ་དང༌། ཧང་སང་ནས་སྐུ་མཁར་གཞི་རྒྱ་ཆེ་བ་འདི་འདྲ་ངེད་ཚོང་
པས་མི་ཐོག་བདུན་ཙམ་བཞེངས་ཀྱང་ཐོན་ལེ་མི་གདའ་ཞེས་གླེང་མོ་ཅི་རིགས་
བྱེད། ཇོ་དཔོན་བདུན་ནས་ཇོ་དཔོན་ལྔ་རྫུ་འཕྲུལ་གྱིས་རྨ་སྨད་གཡུ་ལུང་སུམ་
མདོར་ལོག ཇོ་དཔོན་གཉིས་ཀྱིས་ཚོང་པར་ན་རེ། ཚོང་དཔོན་ཁྱེད་རྣམས་
ཧང་སང་དོན་ཅི་མེད། གཞི་རྒྱ་འདི་ལས་ཆེ་བ་ལྷོ་འཛམ་བུ་གླིང་ལ་ཡོད་ལེ་
རེད། ད་ཁྱེད་ཚོང་པས་དཔེ་ལེན་རི་མོ་དང་། ཐིག་ཚད་འདི་བཞིན་སྐུ་
མཁར་ཐོན་ན། ཇོ་དཔོན་ཕྱི་ལམ་དུ་དྲངས་པའི་མི་སྟོང་དང་། རྟ་འདོ་བ་



263
གླིང་དཀར་སྟོད་ལ་ཇ་མཁར་བཞེངས།
བརླགས་པའི་རིན་ཐང་གྲུབ་པ་ཡིན། གཞན་ཚོང་པའི་རྩ་ཆེན་གྱི་རྒྱུ་དངོས་
ཕར་བཞག ངེད་ཇོ་རུས་ཁབ་སྐུད་ཙམ་ཡང་མི་ལེན་ཞེས་གསུངས་པ་དང་།
ཚོང་དཔོན་ནོར་བཟང་གི་ཐུགས་ལ། ད་ནི་སྐུ་མཁར་བཞེངས་ཡུན་མི་རབས་
འགའ་འགོར་རུང་བློ་འགྱོད་བྱས་ལེས་ཅི་ཕན། དེ་ལས་མི་བརྟན་སོམ་ཉི་དོར་
ནས་སྐུ་མཁར་བཞེངས་ན་ཡག་ལེ་གདའ་དགོངས་ནས་ཇ་གླུ་རིང་མོ་ལ་དྲངས་
ནས་གླུ་འདི་འདྲ་ཞིག་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །་
གླུ་ཐེངས་གསུམ་ངག་གི་འགུག་ལུགས་རེད། །
གླུ་མགོ་ལྷ་དང་བླ་མས་འཚོས། །
གླུ་སྐེད་མ་དང་མཁའ་འགྲོས་འཚོས། །
གླུ་མདའ་ཆོས་སྐྱོང་སྲུང་མས་དྲོངས། །
དཔའ་དགྲ་ལྷ་ཝེར་མས་ཁ་འཛིན་མཛོད། །
ས་འདི་ས་ངོ་མ་ཤེས་ན། །
ཤར་གླིང་དཀར་ལྔ་སྡེའི་ས་ཆ་རེད། །
རྨ་དེལ་ཡག་སྟག་ཐང་ཁྲ་མོ་ཟེར། །
སྔར་སོང་རྣ་བས་ཐོས་ཚུལ་ལ། ། །
འདི་ནས་རྩིས་པའི་ལོ་མང་སྔོན། །
ཟངས་མདོག་དཔལ་རིའི་རྩེ་མོ་ནས། །
སློབ་དཔོན་པད་མས་རྫུ་འཕྲུལ་གྱིས། །
རྒྱ་སྟག་དམར་པོ་ཐང་ལ་བཤས། །
འཛུམ་ཆེན་སྟག་ལྤགས་ཐང་ལ་བཅལ། །
རྨ་དེལ་ཡག་སྟག་ཐང་ཁྲ་མོར་གྲགས། །
རྨ་ཆུ་རྫ་ཆུ་དར་ཆུ་གསུམ། །



264
རྟ་རྒྱུག་ཁྲི་གསོལ།
ཆུ་གསུམ་རྨ་སྨད་ཡུལ་ལ་བབས། །
རྨ་སྨད་སུམ་མདོ་དེ་ནས་ཐོགས། །
དེ་རིང་ཉི་མའི་མངའ་ཞབས་ལ། །
འགོག་བཟའ་ལྷ་མོའི་ཇོ་རུ་ཡིས། །
ངེད་རྒྱ་ནག་གར་སྡོད་འགྲུལ་པ་ལ། །
སྐུ་མཁར་འགའ་ཞིག་བཞེངས་དགོས་གསུངས། །
ངེད་ཚོང་པས་སྐུ་མཁར་ཐོན་པས་ན། །
མི་སྟོང་རྟ་རིན་མི་དགོས་གསུངས། །
རིན་ཆེན་རྒྱུ་ཡང་མི་དགོས་གསུངས། །
བཀའ་དེ་ལས་བཟང་བ་ཅི་ལ་ཡོད། །
ཇོ་རུའི་བཀའ་བཞིན་ངེད་ཚོས་ཞུ། །
ཡིན་ཡང་ཇོ་རུ་རིན་པོ་ཆེ། །
གནའ་མིར་གཏམ་དཔེ་ཨེ་འདྲ་གདའ། །
ས་ནག་རྒྱུན་བུ་བྲེག་བྲེག་དེ། །
ཁྱུང་མཛོ་མ་འདོད་སྔོན་གྱིས་བསྐོས། །
དགྱེ་མི་ཐུབ་ལྟག་པ་གཉའ་ཤིང་གནོན། །
སྒུར་མི་ཐུབ་ཐོང་པས་རྒྱབ་ནས་འབུད། །
ཕར་སྤྱང་ལ་དགུ་ཀླུང་དགུར་རྒྱུ། །
ཟ་རྒྱུ་མེད་ལེའི་འཁྱམས་རྒྱུག་དེ། །
དཀའ་ལེ་ཤེས་ཀྱང་སྔོན་གྱིས་བསྐོས། །
གླིང་ལ་སྐུ་མཁར་བཞེངས་དགོས་དེ། །
འདོད་པ་མེད་ཀྱང་ལས་ལ་བསྐོས། །
བསྐོས་པའི་ལས་ལ་གཟུར་རྒྱུ་མེད། །



265
གླིང་དཀར་སྟོད་ལ་ཇ་མཁར་བཞེངས།
ཚེ་འདི་གང་ལྷ་སྲས་ཇོ་རུར་བརྟེན། །
ཚེ་ཕྱི་མའི་བླ་མ་ཇོ་རུ་རྟེན། །
ངེད་ཚོས་སྐྱབས་གནས་ཇོ་རུར་བཅོལ། །
བྱིན་རླབས་མ་ཆུང་ཐུགས་རྗེས་ཟུངས། །
ཞེས་གླུ་དེ་ལྟར་ཕུལ་བ་ཀུན་གྱི་ཡིད་ལ་ཤིན་ཏུ་འཐད་ནས་ལ་མོར་སྐུ་
མཁར་བཞེངས་པའི་སྟ་གོན་གྱི་ལས་ལ་བཞུགས་པའི་སྐབས། གནས་ཟངས་
མདོག་དཔལ་གྱི་རྩེ་མོ། ནང་པདྨ་འོད་ཀྱི་གཞལ་ཡས་ནས་རྗེ་རིག་འཛིན་པདྨ་
འབྱུང་གནས་ཁོང་འཁོར་ཚོགས་སྤྲུལ་སྐུ་སྟོང་དང་རྩ་གཉིས་ཀྱིས་བསྐོར་ནས་
སྐད་ཅིག་ཉིད་དུ་སྐུ་མཁར་བཞེངས་སར་བྱོན། ལྷོ་འཛམ་བུ་གླིང་ལ་འདྲེ་སྲིན་
འབྱུང་པོའི་གནོད་པ་མེད་པའི་བཀའ་སྒོ་དང་ལྷ་ཀླུ་གཉེན་གསུམ་ཐམས་ཅད་སྐུ་
མཁར་བཞེངས་པའི་གྲོགས་ལ་སྐུལ་བའི་མགུར་མ་འདི་ལྟར་བཞེས་སོ། །
མཐོ་ནམ་མཁའ་སྤྲིན་གྱི་གཞལ་ཡས་ནས། །
ནང་པདྨ་འོད་ཅན་རིག་འཛིན་རྗེ། །
དབུ་མགོ་ནག་མི་ཡི་ཡུལ་དུ་འོངས། །
གསལ་སྒྲིབ་མེད་སྤྲུལ་སྐུའི་གསུང་སྙན་ཡོད། །
མནལ་བློ་སེམས་མ་གཡེངས་ལེགས་པར་གསོན། །
ཚིག་འབྲས་བུའི་དོན་གཏམ་འདི་འདྲ་གདའ། །
ས་གླིང་དཀར་ནོར་བུའི་གཡང་ར་ལ། །
ཕ་བླ་མའི་ཆོས་ར་དར་ས་ལ། ། །
སྐྱིད་ལྷ་མཁར་བསྟན་པ་ཟེར་ལེ་གཅིག །
རྗེ་སངས་རྒྱས་སྟོང་གི་ཕོ་ཉ་ལ། །
དྲིན་ཕྱི་རུ་འདྲེན་པའི་བླ་མ་ལ། །
མཁར་སེང་འབྲུག་སྟག་རྩེ་ཟེར་ལེ་གཉིས། །



266
རྟ་རྒྱུག་ཁྲི་གསོལ།
མ་སྒྲོལ་མ་དཀར་མོའི་རྣམ་སྤྲུལ་ལ། །
ཤར་ཇ་མཁར་སྨུག་པོ་ཟེར་ལེ་གསུམ། ། །
གླིང་དཔའ་རྟུལ་སུམ་ཅུར་མཁར་རེ་བཅས། །
མཁར་མི་གཅིག་མཁར་སྣ་སོ་གསུམ་དེ། །
བཞེངས་པའི་ལས་དབང་ངེད་ཚོར་བསྐོས། །
སྐུ་མཁར་རེ་བཞིན་ཐོན་པའི་རྟིང་། །
འདི་གང་སྒྲིབ་པ་ངང་གིས་དག །
བར་དོའི་འཕྲང་ལ་འགར་ལེ་མིན། །
དག་པའི་ཞིང་དུ་སྐྱེ་བར་ངེས། །
ལས་དེ་ལས་དགའ་ལེ་ཅི་ལ་གདའ། །
དེ་ཨེ་རེད་མ་རེད་མནོ་བསམ་ཐོངས། །
དུས་དེ་རིང་ང་ཡི་ལྷ་འབོད་ཡོད། །
སྟེང་ལྷ་ཆེན་ཚངས་པ་དཀར་པོ་མཁྱེན། །
ཐུགས་མ་གཡེངས་སྐུ་མཁར་གྲོགས་སུ་བྱོན། །
བར་གཉན་ཆེན་སྐུ་ལྷ་གེར་མཛོ་མཁྱེན། །
ཐུགས་མ་གཡེངས་སྐུ་མཁར་གྲོགས་ལ་བྱོན། །
འོག་ཀླུ་རྒྱལ་གཙུག་ན་རིན་ཆེན་མཁྱེན། །
ཐུགས་མ་གཡེངས་སྐུ་མཁར་གྲོགས་ལ་བྱོན། །
དཔའ་དགྲ་ལྷ་དགུ་ཁྲི་དགུ་འབུམ་མཁྱེན། །
ཐུགས་མ་གཡེངས་གླིང་མཁར་གྲོགས་ལ་བྱོན། །
གཞི་བདག་ཆོས་སྐྱོང་སྲུང་མའི་ཚོགས། །
ཐུགས་མ་གཡེངས་གླིང་མཁར་གྲོགས་སུ་བྱོན། །
ལྷ་ཀླུ་གཉན་གྱི་མགར་དཔོན་རྣམས། །



267 །
གླིང་དཀར་སྟོད་ལ་ཇ་མཁར་བཞེངས།
མ་གཡེངས་སློབ་དཔོན་བཀའ་བསྒོས་ཡོད། །
སྟེང་ཡུལ་མགར་བ་འབུམ་གྱི་ཚོགས། །
བར་ཡུལ་མགར་བ་འབུམ་གྱི་ཚོགས། །
འོག་ཡུལ་མགར་བ་འབུམ་གྱི་ཚོགས། །
དམ་ཆེན་དཀར་ནག་ཁྲ་གསུམ་གཙོས། །
གསེར་དངུལ་ཁྲོ་ལྕགས་ལི་དང་ཟངས། །
ཁྱེད་མགར་བ་རྣམས་ཀྱིས་བརྡུང་བར་ཤོག །
སྟེང་ལྷ་ཡི་ཤིང་བཟོ་འབུམ་གྱི་ཚོགས། །
བར་གཉན་གྱི་ཤིང་བཟོ་འབུམ་གྱི་ཚོགས། །
འོག་ཀླུ་ཡི་ཤིང་བཟོ་འབུམ་གྱི་ཚོགས། །
དཔའ་དགྲ་ལྷ་རྟ་གདུགས་དཀར་པོའི་ཚོགས། །
དགྲ་ལྷ་དགེ་བསྙེན་བཅུ་གསུམ་ཚོགས། །
སྐུ་མཁར་ཤིང་བཟོའི་ལས་ལ་ཤོག །
སྟེང་ལྷ་ཡི་རྡོ་བཟོ་འབུམ་གྱི་ཚོགས། །
བར་གཉན་གྱི་རྡོ་བཟོ་འབུམ་གྱི་ཚོགས། །
འོག་ཀླུ་ཡི་རྡོ་བཟོ་འབུམ་གྱི་ཚོགས། །
ལེར་མ་རྡོ་བཟོ་སུམ་བརྒྱའི་ཚོགས། །
སྐུ་མཁར་རྡོ་བཟོའི་གྲོགས་ལ་ཤོག །
ཉོན་དང་བཀའ་བསྒོས་ཨེ་འདྲ་ཡོད། །
དང་པོ་མཁར་ཞིག་བཞེངས་ལེ་དེ། །
སྐྱིད་ཀྱི་ལྷ་མཁར་བསྟན་པ་བཞེངས། །
མཁར་རྩིག་འོག་མ་ཀླུ་ཡིས་བཞེངས། །
སྔོ་མོ་གཡུ་ལས་བསྒྲུབ་ལེ་དགོས། །



268
རྟ་རྒྱུག་ཁྲི་གསོལ།
འདོད་ཡོན་ཀླུ་ཡི་ཕོ་བྲང་ཡིན། །
མཁར་རྩིག་བར་མ་གཉན་གྱིས་བཞེངས། །
རིན་ཆེན་གསེར་ལས་བསྒྲུབ་ལེ་དགོས། །
གཉན་ཆེན་སྐུ་ལྷའི་ཕོ་བྲང་ཡིན། །
མཁར་རྩིག་གོང་མ་ལྷ་ཡིས་བཞེངས། །
དཀར་མོ་དུང་ལས་བསྒྲུབ་ལེ་དགོས། །
ལྷ་ཆེན་ཚངས་པའི་ཕོ་བྲང་ཡིན། ། །
སྐུ་མཁར་དེ་ཡི་ནང་རོལ་ལ། །
དགྲ་ལྷ་ཝེར་མ་འཁོར་ཚོགས་གཅིག །
ཆོས་སྐྱོང་སྲུང་མ་འཁོར་ཚོགས་གཉིས། །
དམ་ཆེན་དཀར་ནག་ཁྲ་གསུམ་བཅས། །
ལྷ་ཚོགས་དུང་ཚོ་བཅོ་བརྒྱད་རྣམས། །
སྐུ་མཁར་དེ་ལ་འཛོམས་ལེ་ཡིན། །
མཁར་རྩེ་གོང་མ་ལྷ་ཡིས་སྲུང༌། །
དཀྱིལ་མཁར་བར་མ་གཉན་གྱིས་སྲུང་། །
མཁར་རྩ་འོག་མ་ཀླུ་ཡིས་སྲུང་། །
མེ་ལྷ་ཆུ་ལྷ་རླུང་ལྷ་གཅིག །
སྡེ་བརྒྱད་ལྷ་ཡི་འཁོར་བཅས་གཉིས། །
སྐུ་མཁར་སྲུང་བའི་གྲོགས་སུ་ཡོད། །
ས་བདག་བཙན་ཁྱི་དམར་པོ་གཅིག །
ས་བདག་ཆུ་བདག་རླུང་བདག་གཉིས། །
འདྲེ་སྲིན་འབྱུང་པོ་འཁོར་བཅས་གསུམ། །
སྐུ་མཁར་གནོད་འཚེ་མེད་ལེ་ཡི། །



269
གླིང་དཀར་སྟོད་ལ་ཇ་མཁར་བཞེངས། །
བཀའ་བསྒོ་དམ་འདོགས་ང་ཡིས་བྱེད། །
གླུ་གོ་ན་རྣ་བའི་དཀྱིལ་ལ་ཞོག ། །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་དེ་ལྟར་བཞེས་པ་དང༌། ལྷ་ཀླུ་གཉན་གསུམ། དགྲ་ལྷ་ཝེར་མ།
གཞི་བདག་ཆོས་སྐྱོང་སྲུང་མ་འཁོར་བཅས། མགར་བ་ཤིང་བཟོ། རྡོ་བཟོ་
ཐམས་ཅད་ཁྲ་ཆེམ་ཆེམ། འོད་སྤུངས་སྤུངས་ངང་འཛམ་གླིང་ས་ཡི་ལྟེ་བ།
གླིང་ས་མཐོང་བ་ཀུན་སྨོན་ལ་འཛོམས། སློབ་དཔོན་གྱི་བཀའ་བསྒོས་ལྟར་
སྐྱིད་ལྷ་མཁར་བསྟན་པ་གཙོས་སྐུ་མཁར་སུམ་ཅུ་སོ་གསུམ་བཞེངས་པའི་དམ་
བཅས། སློབ་དཔོན་པདྨ་འབྱུང་གནས་དང་ཇོ་རུ་གཉིས་ཀྱིས་སྐུ་མཁར་་་་་
བཞེངས་སའི་གནས་ལ་ས་བཅུད་ཐོབ་པའི་བུམ་པ་བརྒྱ་དང་རྩ་བརྒྱད་སྦས།
འགོག་གླིང་གཉིས་ཀྱི་ས་མཚམས་སུ་གནས་པའི་ཉི་རི་དང་སྲིབ་རིའི་རྩེ་མོར་ནོར་
ལྷ་དང་ནོར་གཡང༌། ཕྱུགས་རིགས། རྩི་ཤིང་དང་བཅས་པ་འཕེལ་བའི་
གཡང་བུམ་བརྒྱ་དང་རྩ་བརྒྱད་སྦས། ཤར་རྒྱ་ནག་རི་བོ་རྩེ་ལྔའི་གནས་ཡུལ་
ནས། ཐུགས་རྗེ་ཆེན་པོ་འཇམ་དཔལ་དབྱངས་ཀྱིས་བཀའ་སྐུལ་ལྟར་རྒྱུ་དར་
ལེ་མཚོ་ཡི་མཚོ་བདག་ཚེ་རིང་དབང་མོས་ས་སྣ་དང་། རྡོ་སྣ། ཤིང་སྣ། ཆུ་
སྣ་བཅས་ཀྱི་གཡང་ཕུད་དྲངས། སྟོད་རྒྱ་གར་བྱ་རྒོད་ཕུང་རི། མཚོ་མི་ནུབ་
དར་ གྱི་ རི་རྩེ། འཇང་ཡུལ་ ཨ་ བུམ་ རི་རྩེ། མི་ ཉག་ གཡུ་ རི་ རྩེ་ བརྒྱུད།
དབུས་རྩྭ་རི་དག་པ་ཤེལ་རི། རོང་བཙན་ཁ་བ་དཀར་པོ། ལ་དྭགས་གངས་
ཀྱི་རི་བོ་སོགས་སྟོད་རྒྱ་གར་ནས་སྨད་རྒྱ་ནག་ཡུལ། བར་བལ་ཡུལ་བཅས་ལྷོ་
འཛམ་བུ་གླིང་གི་དངོས་ཡོད་དང་དངོས་མེད་ལྷ་ཀླུ་གཞི་བདག་རྣམས་ཀྱིས་རང་
རང་གི་ས་ཕུད་དང་། རྡོ་ཕུད། ཤིང་ཕུད། ཆུ་ཕུད་བཅས་བསྣམས་ནས་
སྐུ་མཁར་བཞེངས་པའི་གྲོགས་སུ་བུ་ཡུག་འཚུབ་པ་ལྟར་ཕེབས་པ་དང་། ཚོང་
དཔོན་ནོར་བུ་བཟང་པོས་ཇ་པ་རྣམས་ལ་ན་རེ། གླིང་གི་སྐུ་མཁར་གཞན་



270
རྟ་རྒྱུག་ཁྲི་གསོལ།
རྣམས་ནི་དངོས་མེད་ཀྱི་ལྷ་ཀླུ་གཉན་གསུམ་དང༌། གཞི་བདག་ཆོས་སྐྱོང་སྲུང་
མ། དགྲ་ལྷ་ཝེར་མའི་ཚོགས་ཀྱིས་རྫུ་འཕྲུལ་སྒྱུ་ཐབས་ལ་བརྟེན་ནས་བཞེངས་
རྒྱུ་ཡིན་ལེ་གདོན་མི་ཟ། ད་ནི་ཇ་མཁར་སྨུག་པོ་ཞེས་པ་ངེད་གར་སྡོད་ཚོང་
པས་ནང་མི་འགྱུར་འུ་ཟི་ཇ་ཡིས་རྩེགས། ཕྱི་མི་འགྱུར་གོར་མོ་རྡོ་ཡིས་བཞེངས་
ན་གཞན་དང་མི་འདྲ་ལེའི་ཁྱད་ཆོས་ལྡན་པས་ང་ཡི་བསམ་པ་ཇི་བཞིན་ཀུན་
གྱིས་ དེ་ ལྟར་ ལས་ དགོས་ པ་ ལས་ བློ་ གཅིག་མཐུན་ མེད་ པའི་ རིགས་བྱུང་ཚེ།
འདུག་བདེ་མོར་མི་འཇོག་ཐག་ཆོད་ཡིན་ཞེས་གསུངས། ་
ཉིན་དེ་ནས་བཟུང་མཚན་མོ་དངོས་མེད་ཀྱི་ལྷ་ཀླུ་གཉན་གསུམ་གྱིས་་་་
བཞེངས། ཉིན་མོ་མི་ཡིས་སྐུ་མཁར་བཞེངས་པས་ལ་ལའི་ལག་གི་མཛུབ་རྩེ་
ཟད། ལ་ལའི་སྒལ་པ་བརྡོལ། ལ་ལའི་ལག་ཚིགས་འཆུས། ལ་ལའི་རྐང་
མཐིལ་ལ་ཆུ་ལྷུང་ཆགས། རྟ་དྲེལ་རྣམས་ཀྱི་སྒལ་པ་རྨ་ཡིས་ཁེངས། སུག་
བཞི་ཟད། ལོ་གསུམ་ཙམ་ལས་པའི་མཐའ་མར་སྐུ་མཁར་སེང་འབྲུག་སྟག་རྩེ་
ལྷ་མཁར་བསྟན་པ། དངུལ་ཆུ་ཁྲོ་རྫོང་། དཀར་མོ་བཅུག་དཀྲིས་ཤར་རླུང་
རིགས་དྲུག ཕོ་རོག་སྙིང་རྫོང་། ཁྲ་སྟོད་གནམ་རྫོང་། སེང་གེ་གནམ་
རྫོང་། གྲུ་གུ་ གནམ་ རྫོང༌། གནམ་ ལྕགས་ ཁྲོ་ རྫོང་། བེའུ་ སྟག་ རྫོང་།
སྲིད་པ་འཁོལ་མོ་རོག་རྫོང་། ཁྲི་གདུགས་བྲག་རྫོང༌། ཐང་རྫོང་རིང་མོ།
གའུ་གསེར་རྫོང་། བྱུ་རུ་ལྷ་རྩེ། ཁྱུང་མཁར་སྨུག་པོ། དཀར་མོ་གསུམ་
སྒྲིག ཡེ་ཤེས་ཆོས་ར་གནས་རྫོང་། ཆུ་རིས་སྒྲོལ་མ་ལྷ་མཁར། ཇ་མཁར་
སྨུག་པོ། མཁར་དམར་རྫོང་དྲུག་སོགས་དངོས་སུ་བཞེངས་པས་ལྷ་མི་ཀུན་གྱི་
འདོད་དོན་ཡིད་བཞིན་བསྒྲུབས་པས་བསམ་བརྗོད་ལས་འདས་པའི་སྤྲོ་བ་རབ་
ཏུ་བཏེགས།
དཔོན་ཆུང་ཇོ་རུའི་ཐུགས་ལ་ ད་ངེད་གླིང་གི་ སྐུ་མཁར་ཐམས་ཅད་་་་་
བགེགས་མེད་ཡིད་བཞིན་བཞེངས་པ་དང་། གོང་མ་ལྷ་ཡི་ཐུགས་དགོངས་



གླིང་དཀར་སྟོད་ལ་ཇ་མཁར་བཞེངས། 271
རྫོགས་ཟིན། ཇ་པ་འདི་རྣམས་ཀྱང་ཤིན་ཏུ་དཀའ་ཐལ། ད་ངེད་ཀྱིས་ཨར་
སྟོན་རྒྱས་ཤིང་དག་པ་ཞིག་བཤམ་དགོས་པ་ཐུགས་ལ་ཝ་ལེར་འཆར། སྐད་
ཅིག་ཉིད་དུ་གཙུག་ན་རིན་ཆེན་གྱི་གནས་ལ་བྱོན། ཀླུ་མོ་ནོར་འཛིན་ལྷ་མོ་
ཞེས་གྲགས་པ་ལ་ཞགས་པ་བཏབ། ཡར་མི་ཡུལ་དུ་དྲངས། བུ་མོ་ཁྱེད་ཀྱིས་
ང་ལ་ཆང་གི་བདུད་རྩི་དུང་ཟངས་གང་གནང་རོགས་གསུངས་པས། ཀླུ་མོས་
བདུད་རྩི་གཞན་དང་མི་འདྲ་བ་དུང་ཟངས་གང་ལ་དར་དཀར་ཆུ་རིས་ཅན་ལ་
འབྲུག་རིས་བརྒྱན་པ་ཞིག་གིས་ཁ་བཀག ཆུ་དར་སྔོན་མོ་ལེབ་ཆེན་ལ་བཀྲ་
ཤིས་དགུ་སྐོར་གྱི་མདུད་པ་དགུ་བརྒྱབ་ནས་དཔོན་ཇོ་རུའི་ཕྱག་ལ་གནང་བ་དང་
ཇོ་རུས་མ་ཡུམ་འགོག་བཟའ་ལྷ་མོ་དང་ལྷན་དུ་ཇ་པའི་གནས་ལ་ཕྱིར་ཕེབས།
ཁོང་མ་བུ་གཉིས་ཀྱིས་ཨར་སྟོན་རྒྱ་ཆེ་གཟབ་རྒྱས་ཤིག་བཤམ་རྒྱུའི་བརྡ་སྦྱར།
ཚོང་པ་རྣམས་ཀྱི་སེམས་ལ་ཇོ་རུ་མ་བུ་གཉིས་ལ་ཟ་རྒྱུ་གྲོ་མ་དང་ཨབ་རའི་ཤ་ལས་
ཅི་མི་གདའ། ཨར་སྟོན་ཅི་འདྲ་གཏོང་ངམ་ཟེར། ཚོང་དཔོན་ནོར་བུ་་་
བཟང་པོ་ན་རེ། དཔོན་ཇོ་རུས་ངེད་ཚོར་གྲོ་མ་དང་ཨབ་ཤ་གཉིས་ཀྱི་སྟོན་མོ་
གྲ་རྒྱས་པ་ཞིག་གནང་རྒྱུ་རེད་ན་ངེད་ཚོས་བྱིན་རླབས་ཀྱི་བདུད་རྩི་དེ་ཡག་མོ་
ཞིག་ཞུ་དགོས་ཞེས་གསུངས། ཇོ་རུས་ཚོང་པའི་ལག་ནས་ཇ་ཐབ་བཅོ་བརྒྱད་
ཀྱི་ཇ་ཟངས་རྣམས་གཡར། ཚོང་དཔོན་འཁོར་དང་བཅས་པའི་ནང་ནས་ལ་
ལ་ཁྲོ་ཟངས་འཁྲུ་རྒྱུ་དང་ཐབ་རྒྱག་རྒྱུ། ལ་ལ་ཆུ་ལེན་དང་ཤིང་འཐུ་རྒྱུ་བཅས་
རང་རང་གི་འགན་འཁྲི་བཞིན་བྱེད་སྐབས། ཇོ་རུས་རྟ་ལྷམ་དམར་སུག་མར་
ཕུད། ལྷམ་གདན་རུལ་མ་དེ་ཇ་ཚབ་ལ་བརྒྱབ་ནས་མུ་མཐུད་བསྐོལ་བས་ཇ་དྲི་
ཕྱོགས་བཅུར་འཐུལ། ཀུན་གྱི་སྣ་ལམ་དུ་མངར་ཞིམ་ལྡན་པའི་རོ་བཅུད་ཚོར།
ཇོ་རུས་ཇ་མ་རེ་ལ་ཇ་མདོང་རེ་སྤྲད་ནས་ཇ་སྲུབས་དགོས་ཞེས་བཀའ་བསྒོས།
ཇ་མ་རྣམས་ལ་མར་མེད་པས་ཅི་བྱེད་ཟེར། ཇོ་རུས་སྣ་གཡས་ནས་སྣ་ལུད་
ལུག་གི་གྲོད་པ་ཙམ་ཞིག་བཏོན་ནས་མར་ཚབ་ཏུ་ཇ་མདོང་སོ་སོར་བཏབ་པས།



-
-
-
272
རྟ་རྒྱུག་ཁྲི་གསོལ།
ཚང་མ་སྐྱུག་ལངས་ནས་ཇ་ཚབ་ཏུ་ལྷམ་གདན། མར་ཚབ་ ཏུ་སྣ་ལུད་རེད་
འདུག་པས་འཐུང་ལོ་པའི་ཇ་ཞིག་ཅི་ལ་ཡོད་ཟེར་ནས་རྒྱང་ཙམ་ཕྱིར་བཤོལ་བའི་
སྐབས་ཇོ་རུས་ཇ་ཆང་གི་ཆུ་རྒྱུན་འབེབས་པའི་གླུ་འདི་སྐད་ཅིག་བཞེངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ལྷ་ཆོས་སྐུ་ལོངས་སྐུ་སྤྲུལ་སྐུ་གསུམ། །
དེ་རིང་ཇོ་རུའི་གྲོགས་ལ་བྱོན། །
གནས་འོག་མིན་ཅན་གྱི་ཞིང་ཁམས་ནས། །
མ་མཁའ་རྒྱུད་ལྷ་མོས་ཐུགས་རྗེས་གཟིགས། །
སྐྱིད་ཟས་ནོར་ཇ་ཆང་ཆུ་རྒྱུན་དེ། །
ཕོ་ཇོ་རུ་བདག་ལ་གནང་རོགས་མཛོད། །
ཤར་གཡུ་ལོ་བཀོད་པའི་ཞིང་ཁམས་ནས། །
དུང་ལོ་འབར་བའི་གདན་སྟེང་ནས། ། །
མ་རྗེ་བཙུན་སྒྲོལ་མ་དཀར་སྔོན་རྣམས། །
དེ་རིང་ཇོ་རུའི་གྲོགས་ལ་བྱོན། །
དེ་ནས་ལྷ་ཞིག་འབོད་ལ་འདི། །
མུ་ནེ་གཏིང་གི་རྒྱ་མཚོ་ནས། །
རླུང་ནག་འཚུབ་མོའི་གུར་ཁྱིམ་ནས། །
མི་བཟང་ལྷ་མོ་གཟུགས་བཟང་མ། །
མིང་བརྒྱ་མ་ལ་མཚན་སྟོང་མ། །
མཚན་རེ་བོས་ནས་བཞེས་སུ་གསོལ། །



་
273
གླིང་དཀར་སྟོད་ལ་ཇ་མཁར་བཞེངས།
ལས་ཀྱི་ཤོ་རྡེའུ་དཀར་ནག་གཉིས། ། །
དེ་རིང་ལྷ་མོའི་ཕྱག་གཡོན་བསྣམས། །
ལས་ཀྱི་མེ་ལོང་བྲང་ལ་བཏགས། །
ལས་ཀྱི་ཁྲིམས་ཤིང་ཕྱག་གཡས་བསྣམས། །
ནད་ཀྱི་རྐྱལ་པ་འོག་ལ་ཆིབས། ། །
ནད་བརྒྱ་མང་པོ་ཁྱོད་ཀྱི་ནད། །
གདོན་བརྒྱ་མང་པོ་ཁྱོད་ཀྱི་གདོན། །
རིམས་ནད་སྣ་ཚོགས་ཁྱོད་ཀྱི་རིམས། ། །
ནད་རིགས་བཞི་བརྒྱའི་ཁ་གནོན་མ། །
དཔལ་ལྡན་དམར་ཟོར་རྒྱལ་མོ་ཁྱོད། །
དེ་རིང་ཇོ་རུའི་གྲོགས་སུ་བྱོན། །
ཇ་ཆང་ཆུ་རྒྱུན་འབེབས་རོགས་མཛོད། །
དེ་ནས་ལྷ་ཞིག་འབོད་ལེ་འདི། །
གནས་མཆོག་ལྷ་འདྲའི་ཞིང་ཁམས་ནས། །
ཇོ་བོ་ཤཱཀྱ་མུ་ནེ་ཁྱེད། །
འཛམ་བུ་གླིང་གི་བསྟན་རྟེན་མཆོག །
ཟད་མེད་ཚེ་ཡི་རྩམ་ཕོར་གང་། །
དེ་རིང་ཇོ་རུར་གནང་རོགས་མཛོད། །
བྱང་ཤ་ཟན་བརྒྱ་ཡི་བྲག་སྒོ་ནས། །
འཇམ་དཔལ་གཤིན་རྗེ་དམར་པོ་ཁྱོད། །
ཟད་མེད་ཤ་ཟན་ལག་ཙམ་ཞིག །
ཇོ་རུ་ང་ལ་གནང་རོགས་མཛོད། །
ཤ་ཁྲག་དམར་གྱི་མཆོད་པ་དེ། །



274
རྟ་རྒྱུག་ཁྲི་གསོལ།
ཚོང་དཔོན་རྣམས་ལ་འབུལ་དགོས་ཡོད། །
ལྷ་ཀླུ་གཞི་བདག་སྲུང་མའི་ཚོགས། །
ཆང་དང་ཇ་དང་ཚེ་རྩམ་གསུམ། ། །
ཟད་མེད་བདུད་རྩིའི་འདོད་ཡོན་དེ། །
དེ་རིང་ཇོ་རུར་གནང་རོགས་མཛོད། །
ཅེས་གླུ་མཇུག་རྫོགས་པ་དང་། ཇོ་རུ་སྐུ་ངོ་མས་ཚོང་དཔོན་གྱི་རྟ་གདན་
དང་དྲེལ་གདན། ཇོ་རུ་ཉིད་ཀྱི་པགས་ཚགས་ཀོ་རལ་དང་ཕྱིང་གདན་བཅས་
སར་བཀྲམ་ནས་ཚང་མ་རིམ་བཞིན་གདན་དུ་བཀོད། ཚོང་དཔོན་ནོར་བུ་
བཟང་པོ་དཀྱིལ་གྲལ་གྱི་གྲལ་འགོར་བཀོད། རྡོ་ལྕོག་པདྨ་གྲུ་བཞིའི་སྟེང་ལ་
གཟི་ཡི་དཀར་ཡོལ་གཟི་མིག་བརྒྱ་དང་བརྒྱད་ཅུ་ཡོད་པ་ཞིག་བཙུགས་པའི་ནང་
དཔོན་ཇོ་རུས་ཇ་བླུགས་པ་དང་ཇ་དྲིའི་མངར་སིར་གྱིས་ཚོང་པ་རྣམས་འཐུང་བྲོ་
ནས་འདུག་མི་ཚུགས་རུང༌། ཇ་འདི་ཇོ་རུའི་ ལྷམ་གདན་དང་སྣ་ལུད་ཀྱིས་
བཅོས་ལེ་ཡིན་པས་ཀུན་སྐྱུག་བྲོ་ནས་རང་རང་གི་ཕོར་རུ་ལག་ལ་འཛིན་ནས་
འདུག་པའི་སྐབས། ཚོང་དཔོན་ནོར་བུ་བཟང་པོས་ཇ་ཕུད་དང་པོ་ཡར་་་་
དཀོན་མཆོག་ལ་མཆོད། གཉིས་པ་ རང་གི་སྐྱབས་མགོན་ལ་ལན་གསུམ་་་་་
མཆོད་པ་དང་། ཇ་ཞག་སྣ་དང་ཐོད་པར་བྱུགས་ནས་ཞལ་གང་མཆོད་པ་
དང༌། ཡིད་ཀྱི་སྡུག་བསྔལ་མཐའ་དག་སེལ། ལུས་ཀྱི་ནད་གཞི་དེ་མ་ཉིད་དུ་
འཇོམས་པས་ཇ་འདི་གཞན་དང་མི་འདྲ་བའི་ཁྱད་པར་ཅན་ཞིག་ཡིན་ལེ་གཞི་
ནས་རྟོགས་པ་དང༌། ཚོང་དཔོན་གཞན་རྣམས་ཀྱང་འུར་འུར་ཡང་ཡང་དུ་
འཐུང་བཞིན་གནས།།
ཇོ་རུས་ཡང་རྩམ་པ་ཕོར་གང་དང༌། ཤ་ལྷེབ་ཙམ་ཞིག་ཚོང་དཔོན་ནོར་
བུ་བཟང་པོའི་གམ་དུ་བཞག འདི་ཁྱེད་རྣམས་བཞེས་རོགས་གྱིས་གསུངས།
སྔོན་དུ་ཚོང་དཔོན་ནོར་བུ་བཟང་པོས་སྤགས་དཀར་ཡོལ་གང་གཡོས། ཤ་



གླིང་དཀར་སྟོད་ལ་ཇ་མཁར་བཞེངས།
275
སྐམ་པོ་ལྷེབ་ཙམ་དེ་ཕྱག་ལ་བཞེས། གཡས་ནས་བྲེགས་དུས་གཡོན་ནས་་་
གསོས། གཡོན་ནས་བྲེགས་དུས་གཡས་ནས་གསོས་སོང་བས་ཚོང་དཔོན་་་་
འཁོར་དང་བཅས་པ་ཅི་ཡིན་བསམས་ནས་མི་རེས་སྤགས་རེ་གཡོས། ཤ་སྐམ་
པོ་ ལྷེབ་ཙམ་དེ་གཡས་ གྲལ་ནས་གཡོན་གྲལ་ལ་བཏང་། གཡོན་གྲལ་ནས་་
དཀྱིལ་གྲལ་ལ་བཏང་། དཀྱིལ་གྲལ་ནས་ཟུར་གྲལ་ལ་བཏང་རེས་ཀྱིས་ཅི་ཙམ་
བཟས་ཀྱང་དེ་ཙམ་ཡར་གསོས། ཚོང་པ་རྣམས་ཡ་མཚན་གྱིས་ཇོ་རུ་མ་བུ་
གཉིས་ལ་མི་ཁ་ཆེན་པོ་ཞིག་བཟོ་རྒྱུའི་གྲོས་བྱས་པ་དང་། སླར་ཡང་མི་རེས་
སྤགས་ཕོར་པ་བཅོ་བརྒྱད་རེ་བརྫིས་ནས་སེར་སྣ་མེད་པར་ཟ་བ་དང་དོར་བ་ཅི་
བྱས་ཀྱང་མཐར་ལྟོ་བ་རྒྱགས་ཐག་ཆོད་ནས་ཟ་མ་ཐུབ་པའི་མཚམས་སུ་ལྐོག་ཏུ་
ཤ་སྤགས་ ཨམ་ཕྲག་ནང་བརྒྱངས་ཀྱང་འཛད་རྒྱུ་མེད། དཔོན་ཇོ་རུ་ན་རེ།
ཁྱེད་ཚོང་པ་རྣམས་ཀྱིས་རྩམ་པ་ཕོར་གང་དང་། ཤ་ལྷེབ་ཙམ་འདི་ཞལ་ལ་མ་
མཆོད་པར་ཨམ་ཕྲག་ནང་ལ་བླུགས་ནས་ཅི་བྱེད་གསུངས་པ་དང་ཚོང་པ་རྣམས་
ངོ་ཚ་ཁ་སྐྱེངས་ཀྱིས་གདོང་དམར་པོར་སོང་། གང་འཚམས་ཤིག་ལ་ཚོང་་་
དཔོན་ཞིག་གིས་ད་ཤ་རྩམ་ལས་སྐོམ་ཆང་ཞིག་བསྟེར་རོགས་བྱས་ན་ངེད་ཚོས་
ཐིགས་པ་ཙམ་ཞིག་མི་ལྷག་པར་འཐུང་ཟེར། ཇོ་རུས་མ་ཡུམ་ལ་དེ་རིང་སྨོན་
ལམ་ཡང་དག་པ་ཞིག་བཏབ་ནས་ཆང་ཞིག་ཚོགས་དང་གསུངས་པ་དང་། མ་
འགོག་བཟའི་བསམ་པར་བུ་འདི་ལ་མི་ཁ་ཡོང་དོགས་མི་འདུག་མ་གཏོགས།
འབྲུ་རྡོག་གཅིག་ཀྱང་མེད་པར་ཆང་འབབ་རྒྱུ་ཅི་ལ་ཡོད། ཡིན་ན་ཡང་ངའི་བུ་
འདི་སངས་རྒྱས་ཀྱི་སྤྲུལ་པ་ཡིན་པས་ཐབས་ཤིག་གཏན་གཏན་ཡོད་ངེས་རེད་
དགོངས་ནས་གསོལ་བ་སྨོན་ལམ་འདེབས་པའི་གླུ་འདི་འདྲ་ཞིག་ཕུལ་སོང་། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །



276
རྟ་རྒྱུག་ཁྲི་གསོལ།
གླུ་མཆོད་གཅིག་མཆོད་གཉིས་མཆོད་དང་གསུམ། །
མཆོད་གསུམ་དཀོན་མཆོག་ལྷ་ལ་མཆོད། །
ས་འདི་ས་ངོ་མ་ཤེས་ན། །
ཤར་རྨར་ཁམས་གླིང་གི་གཡང་ར་རེད། །
གནས་མཁའ་སྤྱོད་གྲུབ་པའི་ཞིང་ཁམས་རེད། །
རྨ་དགའ་ལེ་ལྷ་ཐང་གོང་མ་རེད། །
སྨན་ང་འདྲ་ང་ངོ་མ་ཤེས་ན། །
སྐྱེ་ངན་ལུས་ངན་མ་ལེན་དུས། །
གནས་རབ་རྫོགས་པའི་ཞིང་ཁམས་ནས། །
མ་ཤེས་རབ་ལྷ་མོའི་སྤྲུལ་པ་ཡིན། །
དེ་ནས་སྐྱེ་བ་ཚུར་བླངས་དུས། །
འགོག་ཡུལ་ལྷ་ཁང་ནང་ལ་འཁྲུངས། །
འགོག་ལྷ་ཁང་ནང་གི་ལྷ་མོ་ཡིན། །
འགོག་ཀླུ་ཁང་ནང་གི་ཀླུ་མོ་ཡིན། །
མ་མཁའ་འགྲོ་འབུམ་གྱི་ཚོ་དཔོན་ཡིན། །
གླུ་འདི་ཀླུ་ངོ་མ་ཤེས་ན། །
མ་མཁའ་འགྲོའི་བཟང་མཆོག་སེམས་གླུ་ཡིན། །
གླུ་མགོ་འགྱིང་ཞིང་འགྱིང་ནས་ལེན། །
ལྷ་ཚངས་པ་དཀར་པོ་འགྱིང་ཞིང་འགྱིང་། །
གླུ་སྐེད་འཚུབས་ཤིང་འཚུབ་ནས་ལེན། །
གཉན་སྐུ་ལྷ་གེར་མཛོ་འཚུབས་ཤིང་འཚུབ། །
གླུ་མདའ་མཐའ་ཞིང་མཐའ་ནས་ལེན། །
ཀླུ་གཙུག་ན་རིན་ཆེན་མཐའ་ཞིང་མཐའ། །



277
གླིང་དཀར་སྟོད་ལ་ཇ་མཁར་བཞེངས།
མཐའ་དབུས་མེད་པའི་གླུ་ཞིག་ལེན། །
འགག་པ་མེད་པའི་ངག་ཅིག་འགུགས། །
ལྷ་ཀླུ་གཉན་གསུམ་བདུད་རྩིའི་བདག །
དེ་རིང་ཨ་མའི་གླུ་ལ་གསོན། །
གསོན་དང་ཞུ་རྒྱུ་འདི་འདྲ་གདའ། །
གནས་དག་པ་ཆོས་སྐུའི་ཞིང་ཁམས་ནས། །
ཆོས་སྐུ་ཀུན་བཟང་ཡབ་ཡུམ་མཁྱེན། །
ཤར་རི་བོ་ཏཱ་ལའི་ཞིང་ཁམས་ནས། །
ལོངས་སྐུ་ཐུགས་རྗེ་ཆེན་པོ་མཁྱེན། །
གནས་ཟངས་མདོག་དཔལ་རིའི་རྩེ་མོ་ནས། །
སྤྲུལ་སྐུ་པདྨ་འབྱུང་གནས་མཁྱེན། །
ཟད་མེད་ཆང་གི་ཆུ་རྒྱུན་ཕོབས། །
མ་མཁའ་འགྲོ་སེང་གེའི་གདོང་པ་ཅན། །
ལྷ་ལྕམ་མན་ད་ར་བ་གཅིག །
མཁའ་འགྲོ་ཡེ་ཤེས་མཚོ་རྒྱལ་གཉིས། །
མ་རྒྱུད་མཁའ་འགྲོ་འབུམ་གྱིས་བསྐོར། །
དེ་རིང་ཨ་མར་ཐུགས་རྗེས་གཟིགས། །
ཟད་མེད་མཁའ་འགྲོའི་བདུད་རྩི་ཞིག །
ཨ་མ་ང་ལ་གནང་རོགས་མཛོད། །
དཔའ་དགྲ་ལྷའི་ཁྲ་རྫོང་གོང་མ་ནས། །
སེང་སྟག་འོད་ཀྱི་རྒྱལ་པོ་ཁྱེད། །
དགྲ་ལྷ་དགུ་ཁྲི་དགུ་འབུམ་བསྐོར། །
འབུམ་ཕྲག་དགྲ་ལྷའི་དཔའ་ཆང་དེ། །



278
རྟ་རྒྱུག་ཁྲི་གསོལ།
ཨ་མ་ང་ལ་གནང་དུ་གསོལ། །
དགྲ་ལྷའི་ཁྲ་རྫོང་བར་མ་ནས། །
དགྲ་ལྷ་དུང་སེང་དཔའ་ཁྲབ་ཁྱེད། །
ཝེར་མ་སུམ་བརྒྱ་དྲུག་ཅུས་བསྐོར། །
བརྒྱ་ཕྲག་ཝེར་མའི་དཔའ་ཆང་དེ། །
ཨ་མ་ང་ལ་གནང་དུ་གསོལ། །
དཔའ་དགྲ་ལྷའི་ཁྲ་རྫོང་འོག་མ་ནས། །
དགྲ་ལྷ་གཉན་སྟག་དམར་པོ་ཁྱེད། །
ཝེར་མ་དགྲ་ལྷ་འབུམ་གྱིས་བསྐོར། །
དགྲ་ལྷ་ཝེར་མའི་དཔའ་ཆང་དེ། །
ཨ་མ་ང་ལ་གནང་དུ་གསོལ། །
ཡང་སྒོས་རྫ་རྒྱལ་འཕགས་མཆོག་གཅིག །
ཨ་མྱེ་རྨ་ཆེན་སྤོམ་ར་གཉིས། །
རྗེ་ཡི་མགུལ་ལྷ་བཅུ་གསུམ་ཚིགསུམ། །
ཕ་བཙན་གཡའ་ལྷ་མདངས་དྲུག་བཞི། །
མ་བཙན་རྒྱ་མོ་མཐིང་དགེ་ལྔ། །
ས་སྲིད་པ་ཆགས་པའི་ལྷ་དགུ་བསྐྱེབཅས། །
ལྷ་ཀླུ་གཉན་གྱི་བདུད་རྩི་ཆང་། །
ཨ་མ་ང་ལ་གནང་དུ་གསོལ། །
མཆོད་གཅིག་མཆོད་གཉིས་མཆོད་དང་གསུམ། །
ཆང་ཕུད་དཀོན་མཆོག་ལྷ་ལ་འབུལ། །
ཆང་རྐྱལ་དུང་དཀར་འགྱིང་བཟང་འདི། །
ནང་མི་འགྱུར་དུང་དཀར་རང་སྒྲུབ་ཡིན། །



གླིང་དཀར་སྟོད་ལ་ཇ་མཁར་བཞེངས། 279
ཕྱི་ལ་བཀྲ་ཤིས་རྟགས་བརྒྱད་ཡོད། །
ནང་དུ་རྒྱལ་སྲིད་སྣ་བདུན་ཡོད། །
ཆང་རྐྱལ་དུང་དཀར་གཡས་འཁྱིལ་ནང༌། །
ཟད་མེད་བདུད་རྩིའི་ཆང་གི་རྒྱུན། །
འཛད་མེད་ཆབ་ལྟར་ཕབ་ནས་ཤོག །
ལྷ་བླ་མ་རྣམས་ལ་འབུལ་བའི་དུས། །
ལྷ་བླ་མའི་ཆོས་མགོ་མཐོ་བར་ཤོག །
གོང་དཔོན་བློན་རྣམས་ལ་འབུལ་བའི་དུས། །
དཔོན་རྒྱལ་བློན་མངའ་ཐང་རྒྱས་པར་ཤོག །
ཕ་ཁུ་བོ་རྣམས་ལ་འབུལ་བའི་དུས། །
གཏམ་མཁས་པའི་མགོ་མོ་བཟང་བར་ཤོག །
བུ་དཔའ་བོ་རྣམས་ལ་འབུལ་བའི་དུས། །
བུ་དཔའ་བོས་དགྲ་མགོ་གནོན་པར་ཤོག །
སྨན་བུ་མོ་རྣམས་ལ་འབུལ་བའི་དུས། །
སྨན་བུ་མོའི་གནས་སྒོ་བཟང་བར་ཤོག །
ཆུང་ཨ་ནུ་རྣམས་ལ་འབུལ་བའི་དུས། །
ཆུང་ཨ་ནུའི་རྩེད་ར་འཁྲུག་པར་ཤོག །
སྨོན་ལམ་གང་བཏབ་འགྲུབ་པར་ཤོག །
ཅེས་སྨོན་ལམ་གྱི་གླུ་མཇུག་རྫོགས་པ་དང་ཐུགས་སེམས་དར་དཀར་ཇི་
བཞིན་ལྷད་མེད་པར་ཆང་བཙག་པས་ཟད་མེད་ཆང་གི་བདུད་རྩི་ལུང་པའི་ཆུ་
བཞིན་བབས་ནས་མ་ཡུམ་འགོག་བཟའ་ལྷ་མོས་ཚོང་དཔོན་ནོར་བུ་བཟང་པོའི་
རྒྱ་ནག་གི་དཀར་ཡོལ་ཡུ་རིང་ཅན་ལ་ཕྱི་མི་འགྱུར་བཀྲ་ཤིས་རྟགས་བརྒྱད་དང༌།
ནང་ མི་འགྱུར་ རྒྱལ་ སྲིད་ སྣ་ བདུན། མཐིལ་ མི་ འགྱུར་ གསེར་ ཉ་ ཁ་ སྤྲོད།



280
རྟ་རྒྱུག་ཁྲི་གསོལ།
སྟེང་མི་འགྱུར་གཡུ་འབྲུག་ཁ་སྤྲོད། བར་མི་འགྱུར་ནོར་བུ་ཁ་སྤྲོད་བཅས་ལྡན་
པའི་ཞལ་དཀར་ནང་ཆང་དྲངས་ནས་ཕུལ་བ་དང་། ཚོང་དཔོན་ནོར་བུ་་
བཟང་པོས་ཆང་ཕུད་ལྷ་ལ་མཆོད་ནས་དཀར་ཡོལ་གང་པོ་གཙང་མར་མཆོད་པ་
དང་། ར་བཟི་ནས་ལུས་འབྱུང་བཞིས་མ་བརྟེན་པར་ཚོར་མེད་དུ་གཉིད་ཡུར།
ཚོང་དཔོན་གཞན་དང་ལག་དོ་རྣམས་ཀྱིས་ཀྱང་དེ་རིང་དཔོན་ཇོ་རུའི་བདུད་རྩི་
ཡག་མོ་ཞིག་འཐུང་དགོས་ཟེར་ནས་ཐང་དཀར་ཤ་ལ་རྔམས་པ་ལྟ་བུ་འཛེམས་
མེད་དུ་བཏུང་པས་ར་རབ་ཏུ་རོལ། མི་གཙང་སྐྱག་གཅིན་དབང་མེད་དུ་ཤོར།
སྐྱུག་པ་འདོམ་ལ་འཇལ་འཇལ་སྐྱུགས། ཞག་བདུན་གཅིག་གཏི་མུག་གཉིད་
ལ་སོང་། ཞག་བདུན་སོང་བའི་ཕྱི་ཉིན་ཚོང་དཔོན་ནོར་བཟང་འཁོར་དང༌
བཅས་པ་བཟི་བ་ལས་དྭངས་ཏེ་ཁོར་ཡུག་ཏུ་ལྟ་བའི་ཚེ་ན། སྐྱག་སྐྱུག་གཅིན་
གསུམ་གྱིས་རང་གོས་བཙོག་པ་བཟོས་པས་མི་ཚད་ལེ་གང་སར་དྲི་ངན་གྱིས་
ཁེངས། མི་རྣམས་སྐྱུག་བྲོ་བས་སྣ་ལ་ལག་བཀབ། ཚོང་དཔོན་ལག་དོ་
བཅས་པ་ངོ་ཚ་ཁ་སྐྱེངས་མགོ་བོ་སྒུར་ནས་སྐྱག་གཅིན་ཕྱགས། རང་རང་གི་
གྱོན་གོས་ཆུ་ལ་འཁྲུ་བཞིན་པའི་སྐབས། ཇོ་རུ་དེར་བྱུང་ནས་ད་ལྟ་ཨར་སྟོན་
མཇུག་བསྡུས་མེད་པས་སྟོན་གྲལ་དུ་དགྱེས་བཞུགས་གནང་རོགས་ཟེར་ནས་ཟ་
འཐུང་ཅི་རིགས་བཤམས་ཀྱང་ཚོང་པ་རྣམས་ཀྱིས་ཟ་ཁུལ་དང་འཐུང་ཁུལ་གྱི་
ཚུལ་ཙམ་ལས་ཟ་འཐུང་མ་ཕོད་པ་དང་། ཇོ་རུ་མ་བུ་གཉིས་ལ་ལན་སྟོན་ཞིག་
འཇལ་དགོས་བསམ་ནས་ཚོང་པས་ཚོང་དཔོན་ནོར་བུ་བཟང་པོའི་ལས་གུར་
གཡུ་མཚོ་འཁྱིལ་བའི་ནང་དུ་སྟག་གདན་དང་གཟིག་གདན་སོགས་གདན་རབ་
ཁག་བརྒྱབ། ཇོ་རུ་མ་བུ་གཉིས་སྐུ་མགྲོན་དུ་གདན་དྲངས་ཤ་མར་ཐུད་གསུམ་
བཤམས། ཆང་རག་ཟངས་ཆེན་བརྒྱ་ལྷག་ཙམ་བཀང་ནས་ཇོ་རུ་མ་བུ་གཉིས་
ལ་མཆོད་དང་བཞེས་དང་ཟེར། ཚོང་པ་གཞན་ཞིག་གིས་དེ་རིང་མ་བུ་གཉིས་
ལྟད་མོ་སྟོན་རེས་ཡིན་ཟེར། ཇོ་རུས་ཟངས་ཆེན་བརྒྱ་ཡི་ཆང་རག་རྣམས་ཕོར་



གླིང་དཀར་སྟོད་ལ་ཇ་མཁར་བཞེངས། 281
རུ་ཨ་གད་རྩིད་འཛིན་དང་། ལྕང་ཕོར་ཁྲ་གོག ངོ་ཚ་བློ་གྲོལ་བཅས་ཕོར་རུ་
གསུམ་ནང་ལ་བླུགས་པ་དང་། ལྷ་ཀླུ་གཉན་གསུམ་དང་། དགྲ་ལྷ་ཝེར་མ་
རྣམས་ལ་ཆང་ཕུད་མཆོད། ལྷག་མ་རྣམས་གཙང་དག་མཆོད་ནས་ད་རུང་
ཆང་རག་ཨེ་ཡོད་གསུངས།
ཚོང་པ་རྣམས་ཧ་ལས་ནས་ཕར་ལྟ་ཚུར་ལྟ་བྱེད་པ་ལས་གཏམ་ལེན་མ་ཕོད།
ཇོ་རུས་ཆང་རག་གིས་བཟི་རྒྱུ་ཕར་བཞག་ཁ་ཡང་ངོམ་མི་ཐལ་གསུངས་ནས་
ཚོམས་ཆེན་ཀ་བ་སྟོང་ལྡན་གྱི་ནང་དུ་བྱོན་པ་དང་། ཚོང་པ་རྣམས་ཅི་བྱེད་
མེད་པར་དེ་རིང་ལྟད་མོ་ཡང་ང་ཚོས་བསྟན་སོང་ཟེར་ནས་མགོ་གཡུག་གཡུག་
བྱེད་པའི་སྐབས། ལག་དོ་སྐར་མ་བཀྲ་ཤིས་ཀྱིས་ད་ངེད་ཚོས་ཟོལ་མེད་པར་ཞུ་
བ་བྱེད་དགོས་ཟེར་ནས་དབུ་ལ་ཝ་ཞྭ་ཁྲ་ཆུང་གསོལ། དེ་ལ་བཻཌཱུརྱ་ཡི་ཏོག་
ཅིག་སྒྲོན། ལུས་ལ་གོས་ཆེན་ཆུ་རིས་ཅན་ལ་འབྲུག་རིས་བརྒྱན་པ་བསྣབས།
དེ་ལ་ལིང་དམར་པོའི་སྐེད་རགས་བཅིངས། རྒྱ་གྲི་ཕོར་ཤུབས་སྐེད་པར་
བཏགས། རྐང་ལ་འཇའ་ལྷམ་ཆུ་མདོག་གྱོན། དེ་ལ་དབྱི་ལྤགས་དཀར་པོའི་
མཐའ་ཤན་བརྒྱན། ལག་དོ་བཅུ་ལ་དར་ཡུག་བཅུ་རེ་བསྐུར། ལྷ་སྲས་ཇོ་
རུའི་རྗེས་བཞིན་བསྙེགས་ནས་ཚོམས་ཆེན་ཀ་བ་སྟོང་ལྡན་ལ་བཀྲ་ཤིས་རྟེན་་
འབྲེལ་ཞུ་བའི་གླུ་ཐུང་ཐུང་འདི་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ཤར་རྒྱ་ནག་རི་བོ་རྩེ་ལྔ་ནས། །
ཐུགས་རྗེ་འཕགས་པ་འཇམ་དཔལ་དབྱངས། །
དེ་རིང་སྐར་མའི་ཁ་འཛིན་མཛོད། །
རྒྱ་གར་ཆོས་སྐུའི་ཞིང་ཁམས་ནས། །



282
རྟ་རྒྱུག་ཁྲི་གསོལ།
བཅོམ་ལྡན་ཤཱཀྱ་ཐུབ་པ་མཁྱེན། །
དེ་རིང་སྐར་མའི་གླུ་རྟེན་འཚོས། །
ས་འདི་ས་ངོ་མ་ཤེས་ན། །
རྨ་དེལ་ཡག་སྟག་ཐང་ཁྲ་མོ་རེད། །
ཚོམས་ཆེན་སྟོང་ལྡན་ནང་རྒྱུད་རེད། །
ང་འདྲ་ང་ངོ་མ་ཤེས་ན། །
རྒྱ་ནག་ཁྲིམས་ཀྱི་རྒྱལ་ས་ནས། །
ཚོང་འཁོར་ལྔ་བརྒྱའི་ནང་རོལ་ནས། །
མིང་ལ་སྐར་མ་བཀྲ་ཤིས་ཟེར། །
ས་གང་འཛོམས་བཀྲ་ཤིས་རྟེན་འབྲེལ་བཟང༌། །
བཀྲ་མ་ཤིས་ལས་དེ་གཅིག་རྐྱང་མེད། །
གླུ་འདི་གླུ་ངོ་མ་ཤེས་ན། །
ང་ལག་དོའི་སྨོན་ལམ་འདེབས་གླུ་ཟེར། །
ས་ག་མ་ཡུལ་ལ་མི་ལེན་དེ། །
དུས་དེ་རིང་མི་ལེན་རང་སེམས་འགུལ། །
ཚོམས་ཆེན་ཀ་བ་སྟོང་ལྡན་ལ། །
མཛོད་དར་སྒྲོན་པའི་འགོ་མོ་དེ། །
སྐར་མ་བཀྲ་ཤིས་ང་ལ་བབས། །
འགོག་བཟའི་ཇོ་རུ་ལྷ་ཡི་སྲས། །
ཟོལ་མེད་ཚོང་པས་དར་ཞིག་ཕུལ། །
རྒྱ་བོད་གཉིས་ཀྱི་ནོར་བདག་ཁྱེད། །
སྙན་གྱི་དབང་པོ་ང་ལ་གསོན། །
མི་ལོ་གསུམ་གྱི་ལོ་ཟླའི་ནང་། །



283
གླིང་དཀར་སྟོད་ལ་ཇ་མཁར་བཞེངས། ་
གླིང་དཀར་ནོར་བུའི་ས་ཆ་ལ། །
སྐུ་མཁར་མི་གཅིག་སོ་གསུམ་བཞེངས། །
དབུས་ཀྱི་ལྷ་མཁར་བསྟན་པ་དེ། །
དངོས་མེད་ལྷ་ཀླུ་གཉན་གྱིས་བཞེངས། །
རྩ་ཆེན་ནང་རྟེན་བཅུ་གསུམ་བཞུགས། །
ལྷ་མཁར་ཕྱོགས་བཞིའི་ཡང་སྟེང་ལ། །
གཞི་བདག་སྲུང་མ་མང་པོ་བཞུགས། །
ཀ་བ་སྟོང་དང་རྩ་གཉིས་ལ། །
སངས་རྒྱས་སྟོང་དང་རྩ་གཉིས་འཁོར། །
ཁྱད་འཕགས་ཚོམས་ཆེན་བཀོད་ལེགས་ལ། །
ཆོས་ཕུང་བརྒྱད་ཁྲི་བཞི་སྟོང་བཞུགས། །
འདུ་ཁང་རབ་ཡངས་ཆེན་མོ་ལ། ། །
དགེ་འདུན་ཆོས་སྒྲ་ཆེན་མོ་ཚོགས། །
རྟགས་དང་རྟེན་འབྲེལ་དེ་རིང་འགྲིག །
བཀྲ་ཤིས་རྟེན་འབྲེལ་འགྲིག་ཉིན་མོ། །
ལག་དོ་སྐར་མ་བཀྲ་ཤིས་ངས། །
ཀ་བ་སྟོང་དང་རྩ་གཉིས་ལ། །
དྲི་མེད་དར་གྱི་རྟེན་དར་སྒྲོན། །
མ་འོངས་གླིང་གི་ས་ཆ་ལ། །
ལྷ་བླ་མའི་ཆོས་ར་དར་བར་ཤོག །
སངས་རྒྱས་བསྟན་པ་དར་བར་ཤོག །
དགེ་བཅུའི་རྩ་བ་ཚུགས་པར་ཤོག །
དཔོན་པོའི་ཁྲིམས་ས་དར་བར་ཤོག །



284
རྟ་རྒྱུག་ཁྲི་གསོལ།
དཔོན་ཇོ་རུའི་དབུ་འཕང་མཐོ་བར་ཤོག །
ཤར་གླིང་དཀར་མངའ་ཐང་དར་བར་ཤོག །
ཅེས་གླུ་མཇུག་རྫོགས་པ་དང་། ལག་དོ་སྐར་མ་བཀྲ་ཤིས་ཀྱིས་སངས་
རྒྱས་སྟོང་སྐུ་འཁོར་བའི་ཀ་བ་སྟོང་ལྡན་ལ་བཀྲ་ཤིས་མཇལ་དར་རེ་སྒྲོན་ནས་
བཀྲ་ཤིས་བཅད། ད་ངེད་ཚོང་པ་རྣམས་རང་ས་རྒྱ་ཡི་ཡུལ་ལ་ལོག་ཆོག་པ་
གནང་བ་མཛོད་ཅེས་ཞུས། དཔོན་ཇོ་རུས་ཁྱེད་ཚོང་དཔོན་ལག་དོ་དང་་་་
བཅས་པ་རྒྱ་ནས་བྱོན། ཤར་གླིང་དཀར་སྟོད་ལ་སྐུ་མཁར་མང་པོ་བཞེངས།
རྒྱ་གླིང་ཕྱོགས་གཉིས་ལ་བཀྲ་ཤིས་རྟེན་འབྲེལ་བཟང་། འབྱུང་འགྱུར་ལ་ཡང་
ཕན་ཆེ། ལས་དེ་ལས་བཟང་བ་ཅི་ལ་ཡོད། ཁྱེད་རྣམས་ད་རུང་ཉིན་བདུན་
གཅིག་ངལ་གསོས། ་ རྟ་དྲེལ་རྣམས་རྩྭ་ཆུ་བཟང་བའི་གཡས་རི་དར་དཀར་
བཤམས་འདྲར་གཏོང་གསུངས་པ་དང༌། དཔོན་ཇོ་རུས་ཚོང་དཔོན་ལག་དོ་
བཅས་པར་ཟ་འཐུང་ཚིམ་པར་གནང་བས་མིག་འབྱེད་བཙུམ་ཙམ་ལ་ཉིན་ལྔ་
སོང་། ཉིན་དྲུག་པའི་ཐོག་རྟ་དྲེལ་དག་ཚུར་བསྐོངས་པ་དང༌། རྟ་དྲེལ་གྱི་
སྒལ་རྨ་གསོས་ནས་ཤུལ་མེད་ཆགས། སུག་བཞི་གསོས་ནས་འཕག་མཆོང་སྣ་
ཚོགས་བྱེད་པའི་ཚེ་རྟ་དྲེལ་དག་བདག་པོ་སོ་སོར་གནང་ནས་ད་ཁྱེད་ནག་པོ་རྒྱ་
ཡི་ཚོང་པ་རྣམས་ལ་ཞུ་རྒྱུ་ཨེ་འདྲ་ཡོད་ཅེས་ལྕང་དཀར་འགྱིངས་གླུ་ལ་དྲངས་
ནས་གླུ་འདི་བཞེས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
མགོ་སྤྱི་གཙུག་པདྨའི་གདན་སྟེང་ནས། །
ལྷ་དྲིན་ཆེན་རྩ་བའི་བླ་མ་མཁྱེན། །
སྙིང་ཁ་ཆོས་ཀྱི་ཕོ་བྲང་ནས། །



285
གླིང་དཀར་སྟོད་ལ་ཇ་མཁར་བཞེངས།
ཆོས་སྐུ་ཀུན་བཟང་ཡབ་ཡུམ་མཁྱེན། །
རང་ལུས་རྒྱལ་བའི་དཀྱིལ་འཁོར་ནས། །
ཞི་ཁྲོ་དམ་པ་རིགས་ཀྱིས་འཚོས། །
གླུ་ལེན་པའི་འགོ་མོ་བཟང་བར་ཤོག །
ངག་འགུགས་པའི་བསམ་དོན་འགྲུབ་པར་ཤོག །
ས་འདི་ས་ངོ་མ་ཤེས་ན། ། །
ཤར་གླིང་ལྷ་ཡི་དཀྱིལ་འཁོར་རེད། །
རྗེ་རིགས་གསུམ་འཁྲུངས་པའི་འཁྲུངས་ཡུལ་རེད། །
ཕོ་ང་འདྲ་ང་ངོ་མ་ཤེས་ན། །
རྗེ་སངས་རྒྱས་སྟོང་གི་མངགས་ལེ་ཡིན། །
རྒྱ་བོད་གཉིས་ཀྱི་ནོར་བདག་ཡིན། །
ས་བཅུ་ཐོབ་པའི་སངས་རྒྱས་ཡིན། །
འགྲོ་དྲུག་འདྲེན་པའི་བླ་མ་ཡིན། །
གླུ་འདི་གླུ་ངོ་མ་ཤེས་ན། །
ཇོ་རུའི་ལྕང་དཀར་འགྱིངས་གླུ་ཟེར། །
ས་ག་མ་ཡུལ་ལ་མི་ལེན་དེ། །
དེ་རིང་མི་ལེན་ཀ་མེད་རེད། །
དོ་ནུབ་གར་སྡོད་འགྲུལ་ཆེན་ཚོགས། །
མ་འདུག་རྒྱུ་ཡི་ལམ་སོར་བྱོན། །
རང་རང་ལྷ་ལ་གསོལ་བ་བཏབ། །
ས་རྡོ་ཤིང་གི་ལ་བཙས་སྤུངས། །
ཁྱེད་ཤར་རྒྱུ་ལ་ལོག་པའི་དུས། །
ཚོང་ལ་བརྒྱ་སྐོར་སྟོང་སྐོར་གཅིག །



286
རྟ་རྒྱུག་ཁྲི་གསོལ།
ཚོང་ལ་ཁེ་བཟང་ལོག་པོ་གཉིས། །
ཡོང་བའི་ལ་བཙས་ས་རྡོ་རིགས། །
རིན་ཆེན་གསེར་དངུལ་འགྱུར་བ་ཞིག །
གསོལ་བ་སྨོན་ལམ་ང་ཡིས་འདེབས།
ཇོ་རུས་བཏབ་པའི་སྨོན་ལམ་ལ། །
མ་གྲུབ་མ་སྨིན་གཅིག་ཀྱང་མེད། །
སང་གི་ཉི་མའི་སྔ་ཤར་ཐོག་། །
ཤར་རྒྱ་ལ་ཆས་པའི་སྟ་གོན་གྱིས། །
དཀར་པོ་གླིང་ལ་འདུག་པའི་དུས། །
སྐུ་མཁར་སོ་གསུམ་བཞེངས་པ་ཡིས། །
འདི་ཕྱི་གཉིས་ཀྱི་སྡིག་གྲིབ་དག །
འཆི་དམྱལ་བའི་ཚ་གྲང་མྱོང་དགོས་མེད། །
གསོན་སྡེ་ཆེན་ཁྲིམས་འོག་ཚུད་དགོས་མེད། །
དཔེ་བཞག་ན་འདྲ་མ་འདི་འདྲ་རེད། །
སྦྲང་ཆར་ས་ལ་འབབ་ལེ་དེ། །
སྟོན་གསུམ་འབྲས་དྲུག་སྨིན་རྟགས་རེད། །
རྒྱ་ཚོང་བོད་ལ་འདྲེན་པ་དེ། །
རྒྱ་བོད་གསེར་ལམ་གཏོད་འདོད་རེད། །
དཀར་ཕྱོགས་བསྟན་པ་དར་འདོད་རེད། །
ལས་དེ་ལས་ཡག་ལེ་ག་ན་གདའ། །
ལས་ཀྱི་འགོ་མོ་བཟང་ལེ་རེད། །
ཕྱི་རྒྱ་བོད་ལས་བཟང་རྟེན་འབྲེལ་འགྲིགས། །
ཁྱེད་ལམ་བར་སྐུ་ཁམས་བཟང་བར་ཤོག །



287
གླིང་དཀར་སྟོད་ལ་ཇ་མཁར་བཞེངས།
ཅེས་གླུ་མཇུག་བསྡུས་པ་དང་། ཚོང་དཔོན་ལག་དོ་རྣམས་ཀྱིས་ཇོ་རུའི་
གསུང་ལ་མངོན་པར་བསྟོད། ཇོ་རུའི་བཀའ་བཞིན་ས་རྡོ་ཤིང་སོགས་ཀྱི་ལ་
བཙས་སྤུངས་པས་རྡོ་ཐམས་ཅད་དངུལ་ལ་གྱུར། ས་རྣམས་གསེར་ལ་གྱུར།
རྩྭ་ཤིང་རྣམས་དར་གོས་རས་གསུམ་ལ་གྱུར་སོང་བ་དང་། ཚང་མ་ཧ་ལས་
ནས་སྨོན་ལམ་ཡང་ཡང་བཏབ། ཚོང་པ་བསམ་པའི་དོན་གྲུབ་ཀྱི་ཤོག་ལེ་ལོས་
རྡོ་རྩྭ་ཤིང་ཉུང་ངུ་ལས་མ་སྤུངས་ སྟབས་ནོར་ཡང་ཉུང་ངུ་ལས་མ་ཐོབ་པས་
འགྱོད་པས་ཡིད་གདུང་། དཔོན་ཇོ་རུའི་གམ་དུ་ལྷགས་ནས་གུས་ཕྱག་དུ་མ་
ཕུལ་ནས་ཞུ་འབུལ་གྱི་གླུ་འདི་འདྲ་ཞིག་ཕུལ་སོང་།
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
སྐྱབས་ཆོས་དང་སངས་རྒྱས་དགེ་འདུན་གསུམ། །
གསོལ་བ་འདེབས་སོ་བྱིན་གྱིས་རློབས། །
རིགས་དྲུག་ཆོས་ལ་འགྱུར་བར་ཤོག །
ས་འདི་དང་ས་ངོ་མ་ཤེས་ན། །
ཤར་དག་པ་གླིང་གི་རྒྱལ་ས་རེད། །
རྗེ་རིག་གསུམ་རྣམ་སྤྲུལ་གདན་ས་རེད། །
མི་ང་འདྲ་ང་ངོ་མ་ཤེས་ན། །
ཤར་རྒྱུ་ཡི་ཚོང་པའི་ནང་རྒྱུད་ནས། །
མི་ང་ལ་ཕོ་ཧྲེང་བསམ་གྲུབ་ཟེར། །
འདི་ནས་རྩིས་པའི་ལོ་གསུམ་སྔོན། །
ངེད་ཚོང་འགྲུལ་གླིང་དཀར་སྟོད་ལ་འོངས། །
མཐའ་མ་གླིང་མཁར་བཞེངས་ནས་བསྡད། །
ཁ་སང་རྟེན་འབྲེལ་ཉིན་མོ་ལ། །



288
རྟ་རྒྱུག་ཁྲི་གསོལ།
དཔོན་ཇོ་རུས་དངོས་གྲུབ་གནང་བའི་དུས། །
ལས་བསོད་ནམས་དམན་པའི་ཕོ་ཧྲེང་ང་། །
ལས་མ་དག་གཏི་མུག་གཉིད་ལ་ཡུར། །
དུས་དེ་རིང་འགྱོད་ཀྱི་རབ་ཏུ་མནར། །
ཁྱེད་སངས་རྒྱས་ཡིན་ལེ་ད་གཟོད་ཤེས། །
ཡིད་དད་པ་སྙིང་གི་དབུས་ནས་སྐྱེས། །
སྔོན་མ་དད་དགྲ་འཛིན་མཐོལ་ལོ་བཤགས། །
ད་ནས་ཅི་གསུང་བཀའ་བཞིན་ཞུ། །།
ཕོ་ཧྲེང་བསམ་པའི་དོན་གྲུབ་ངར། །
སྐྱབས་དང་དྲིན་གྱིས་དངོས་གྲུབ་སྩོལ། །
གྲོགས་གཞན་དང་འདྲ་ལེ་ཡོང་ལེ་ཞིག །
ཅི་ནས་མ་ཆུང་གནང་དུ་གསོལ། །
ཞེས་གླུ་མཇུག་རྫོགས་པ་དང་ཐང་ཤིང་ས་ལ་འགྱེལ་བ་ལྟ་བུས་གུས་ཕྱག་དུ་
མ་ཕུལ། ངེད་ལ་ཚོང་དཔོན་ནོར་བུ་བཟང་པོ་དང་འདྲ་བའི་རིན་ཆེན་དངོས་
གྲུབ་དབྱེར་མེད་དུ་མཛད་ན། ངེད་ཀྱིས་མ་འོངས་རྒྱུ་ནག་པོའི་ཟོག་དེ་བོད་ལ་
འདྲེན། བོད་བསིལ་ལྡན་ཟོག་དེ་རྒྱུ་ལ་འདྲེན། རྒྱ་བོད་དར་ཐག་འཐེན་མི་
བྱེད་ཞེས་ཞུས་པས། ཇོ་རུ་ན་རེ། དངོས་གྲུབ་ལེན་ ཁར་ཞྭ་ ཡུ་ འདར།
ཟེར་བའི་དཔེ་དེ་ཁྱེད་ཀྱི་ཐོག་ཏུ་བདེན་སོང་ཡང་བློ་ཕམ་དང་ཡིད་མུག་མ་བྱེད་
ཅིག ཁྱེད་ཀྱི་དགོས་འདོད་ཞུ་འབུལ་ལྟར་ངས་དངོས་གྲུབ་ཡོང་ལེའི་ཐབས་
ཤིག་བྱེད་ཆོག་གསུངས་ནས་དེ་ནུབ་ལྷ་ཀླུ་གཉན་གསུམ་གྲོགས་ལ་བཀུག་ནས་ཕོ་
ཧྲེང་བསམ་པའི་དོན་གྲུབ་ཀྱིས་སྤུངས་པའི་ས་རྡོ་ཤིང་དང་བཅས་པ་གསེར་་
དངུལ་ནོར་རིགས་སུ་གྱུར་པ་དང་། ཇོ་རུས་ཁོ་པར་རྒྱ་ཡུལ་ནས་ཡོང་དུས་ཀྱི་
ཟོག་གོང་དང་སྤུས་ཚད། གྲངས་འབོར་བཅས་གང་ཐད་ལ་ཧེ་བག་ཨེ་གདའ་



གླིང་དཀར་སྟོད་ལ་ཇ་མཁར་བཞེངས།།
289
མང་ཉུང་རྩིས་ལ་བསྐོར། རིང་ཐུང་འདོམ་ལ་འཇལ། ཡང་ལྗིད་འདེགས་ལ་
འཇོལ་ཞིག་གསུངས། ཕོ་ཧྲེང་བསམ་པའི་དོན་གྲུབ་ནི་དཔོན་ཇོ་རུར་སྒོ་་་
གསུམ་དད་པ་རྩེ་གཅིག་ཏུ་སྐྱེས་ནས་སྐུ་དྲིན་ཆེ་ཞེས་ཡང་ཡང་གསོལ་བ་དང༌།
རྒྱུ་ཡི་ཚོང་ པ་ རྣམས་ ལོག་ གྲབས་ ཀྱིས་ ཇོ་རུ་མ་བུ་གཉིས་ཀྱི་དྲུང་དུ་བཅར།
མཇལ་ཁ་དང་བྱིན་རླབས་ཞུ་བའི་སྐབས། ལག་དོ་སྐར་མ་བཀྲ་ཤིས་ཀྱིས་ལག་
ཏུ་དར་ཚན་འགའ་ཐོགས་ནས་ཞལ་གྱེས་ཞུ་བའི་གླུ་འདི་འདྲ་ཞིག་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
ལྷ་ཉེ་ནས་མི་འབོད་རིང་ནས་འབོད། །
གནས་སུམ་ཅུ་རྩ་གསུམ་ཡང་སྟེང་ནས། །
སྐུ་མཁར་དཀར་མོའི་ནང་རྒྱུད་ནས། །
ལྷ་ཆེན་ཚངས་པ་དཀར་པོ་མཁྱེན། །
གངས་རི་ཤེལ་གྱི་ཕོ་བྲང་ནས། །
ཁྲི་རིན་ཆེན་འབར་བའི་ཡང་སྟེང་ནས། །
གཉན་ཆེན་སྐུ་ལྷ་གེར་མཛོ་མཁྱེན། །
འོག་ཕྱོགས་ཀླུ་ཡི་ཕོ་བྲང་ནས། །
གཡུ་ཁྲི་སྔོན་མོའི་ཡང་སྟེང་ནས། །
ཀླུ་རྒྱལ་གཙུག་ན་རིན་ཆེན་མཁྱེན། །
མཁྱེན་གཟིགས་སྐར་མའི་གླུ་འགོ་འཚོས། །
ལྷ་དེ་འདྲ་ཡན་ལ་འབོད་པ་མེད། །
ཇོ་རུ་རིགས་གསུམ་གཅིག་བསྡུས་སྐུ། །



290
རྟ་རྒྱུག་ཁྲི་གསོལ།
མཇལ་མི་ནུས་དར་དཀར་བརྒྱུད་ནས་མཇལ། །
ཞུ་མི་ཕོད་གླུ་ལེན་བརྒྱུད་ནས་ཞུ། །
ཕྱི་ཡང་ཡང་མཇལ་བའི་སྨོན་ལམ་འདེབས། །
དཔོན་ཇོ་རུ་རྒྱལ་པོ་ལྷ་ཡི་སྲས། །
ཐུགས་དགོངས་པ་སྐར་མའི་ཕྱོགས་ལ་གསོན། །
གསོན་དང་ཞུ་རྒྱུ་ཨེ་འདྲ་གདའ། །
ངེད་རྒྱ་ཡི་ཚོང་འཁོར་ལྔ་བརྒྱ་འདི། །
རང་ཡུལ་མཐིལ་ལ་ལོག་པའི་རྟིང་། །
ཇོ་རུ་རིན་ཆེའི་སྐུ་དྲིན་དག །
མ་བརྗེད་སྙིང་གི་དབུས་སུ་བཅངས། །
མི་ནུབ་རྡོ་ལ་རི་མོ་བརྐོས། །
དེ་རིང་ཞལ་གྱེས་ཞུ་བའི་སྐབས། །
ཇ་དང་དར་གྱི་མཆོད་པ་འབུལ། །
མ་བརྗེད་ཚོང་འཁོར་ཐུགས་ལ་བཏགས། །
གང་མས་ལ་ལམ་འགྲིམ་པའི་དུས། །
དགྲ་དང་ཇག་པ་རྐུན་མ་གསུམ། །
གནོད་མེད་བདེ་བའི་སྐྱབས་མགོན་མཛོད། །
སྐྱེས་བུ་ཇོ་རུ་ལྷ་ཡི་སྲས། །
མདང་སོང་མལ་ལ་འཇུག་པའི་དུས། །
རྟེན་འབྲེལ་རྨི་ལམ་ཨེ་འདྲ་བྱུང་། །
འོད་དཔག་མེད་ཀྱི་རྣམ་སྤྲུལ་རྟ། །
ལྷ་རྟ་རྐྱང་རྒོད་འཕེར་བ་བྱི ཁོང་།
མི་རིང་རྒྱ་གར་ཕུང་རི་ནས། །



གླིང་དཀར་སྟོད་ལ་ཇ་མཁར་བཞེངས།
291
ཕེབས་པའི་གྲབས་ལ་གཉེར་ལེ་རྨིས། །
འགྲན་མེད་ཇོ་རུ་ལྷ་སྲས་ཁྱེད། །
བདུད་ཆེན་དགྲ་ཁར་ཆས་པའི་དུས། །
འགྲན་མེད་འདོ་ཆེན་ལྷ་རྟ་དེ། །
མེད་ཐབས་མེད་པ་ཡིན་ལེ་རྨིས། །
ཇོ་རུ་མཁྱེན་པའི་བདག་པོ་ལ། །
རྨོངས་པས་ཞུ་ཞུ་མ་མཆིས་དེ། །
རྨི་ལམ་བཟང་བའི་རྟེན་འབྲེལ་ཡིན། །
བཀྲ་ཤིས་རྟེན་འབྲེལ་བཟང་ཉིན་མོ། །
སྐུ་ལུས་ངན་པ་རིང་དུ་དོར། །
འཇའ་ཚོན་ལྟ་བུའི་བཀྲག་མདངས་གཅིག །
ཉི་ཟླ་ལྟ་བུའི་གཟི་མདངས་གཉིས། །
གངས་རི་ལྟ་བུའི་དཀར་མདངས་གསུམ། །
མ་ལུས་སྐུ་ལ་འཛོམས་རྟགས་ཡིན། །
ཞེས་གླུ་དེ་ལྟར་ཕུལ་བས། དཔོན་ཇོ་རུའི་ཐུགས་ལ་ཤིན་ཏུ་བབས་ནས་
སྤྱན་མིག་ཁྲ་འཁྱིལ་ལེར་ཚོང་དཔོན་རྣམས་ལ་རེ་རེ་བཞིན་གཟིགས་ནས། ཡཱ་
ཁྱེད་གར་སྡོད་འགྲུལ་པ་བཀའ་དྲིན་ཅན་ས་ཕྱོགས་དང་ཡུལ་ཕྱོགས་གང་དུ་་
ཕེབས་ཀྱང་། བགེགས་བར་རྐྱེན་གསུམ་མ་བྱུང་ལེའི་གསོལ་བ་སྨོན་ལམ་ངས་
བྱེད། ད་ནི་ཁྱེད་རྣམས་རང་ས་རྒྱ་ཡི་ཡུལ་དུ་བདེ་མོར་ཕེབས་ཤིག་ཅེས་ཞལ་
བཟང་ཐོབ་པར་གདའོ། ། ། །



292
ལེའུ་དྲུག་པ།
ལྷ་སྲས་ཇོ་རུའི་ཐུགས་རྗེ་ལས། །
རྔོན་པ་མི་བརྒྱུད་བླ་མར་བསྒྱུར། །
འབྲུག་མོ་བྱ་རར་བྱོན་པའི་དུས། །
ཇོ་རུས་འཕྲུལ་གྱིས་ཤི་ཚུལ་བསྟན། །
དེ་ནས་རྒྱ་ཡི་ཚོང་པ་རྣམས་གླིང་དཀར་སྟོད་ནས་ཐོན་ཏེ། རང་ཡུལ་དུ་
ཕྱིར་ཕེབས་པ་དང་། ཇོ་རུ་ཁོང་ཨ་སྲུ་ར་ཡི་བྲག་ཕུག་ཏུ་ཕེབས། གླིང་དཀར་
སྟོད་ཀྱི་ས་ཆ་ལ་ཞིང་འབྲས་ཀྱི་གཏེར་ཁ་ལེན་རན་གདའ་དགོངས་ནས་ཐུགས་བློ་
དྲུག་གསུམ་བཅོ་བརྒྱད་བསྐོར་ནས་བཞུགས་པའི་ནུབ་མོ་དེར། གནས་སུམ་
ཅུ་རྩ་གསུམ་ཡང་སྟེང་ནས། ལྷ་ཆེན་ཚངས་པ་དཀར་པོ་ཁོང་ཆིབས་སུ་ལྷ་རྟ་
གྲོ་དཀར་ཆིབས། དབུ་ལ་དུང་རྨོག་དཀར་པོ་གསོལ། དུང་གི་ཐོར་ཚུགས་
ཤིགས་སེ་ཤིག ཁྱུང་གི་སྤུ་སྒྲོ་ལིངས་སེ་ལིང་། སྐུ་ལུས་དུང་ཁྲབ་དཀར་པོ་
གསོལ། སྟག་དོང་གཡས་ལ་གཟིག་ཤུབས་གཡོན། མདའ་གཞུ་འཁོར་་་་
གསུམ་ལུས་ལ་བརྒྱན། སྐར་ཚོགས་སྡེ་དཔུང་ཤར་ར་ར། དམག་དཔོན་རུ་
མཚོན་འཁྱིལ་ལེ་ལེ། ཇོ་རུའི་དབུ་ཐོད་དུ་འོད་འཁྱིལ་ལེར་བྱུང་ནས། ཇོ་རུ་
ལྷ་ཡི་ཐུགས་སྲས་ཁྱེད། ཐུགས་མར་ལ་མ་གཟིམ་ཡར་ལ་གསོན། ཕ་ཡབ་
ཆེན་གྱིས་ལུང་བསྟན་པའི་མགུར་མ་འདི་ལྟར་ཡོད་གསུངས་ནས་གླུ་འདི་འདྲ་



རྔོན་པ་མི་བརྒྱུད་བླ་མར་བསྒྱུར།
293
ཞིག་བཞེས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
སྐྱབས་བླ་མ་ཡི་དམ་དཀོན་མཆོག་གསུམ། །
གསོལ་བ་འདེབས་སོ་ཐུགས་རྗེས་གཟིགས། །
འགྲོ་དྲུག་ཆོས་ལ་འགྱུར་བར་ཤོག །
བསམ་དོན་ཡིད་བཞིན་འགྲུབ་པར་ཤོག །
ས་འདི་ས་ངོ་མ་ཤེས་ན། །
སྔ་མོ་འདྲེ་ལུང་སུམ་མདོ་ཟེར། །
དེང་སང་ལྷ་ལུང་སུམ་མདོ་ཟེར། །
ཨོ་རྒྱན་པདྨའི་གྲུབ་གནས་རེད། །
ཨ་སྲུ་ར་ཡི་བྲག་ཕུག་ན། ། །
བཞུགས་པའི་ཇོ་རུ་ལྷ་ཡི་སྲས། །
ཐུགས་ཡར་ལ་གསོན་དང་ཞུ་རྒྱུ་གདའ། །
གླིང་དཀར་སྟོད་ཀྱི་ས་ཆ་ལ། །
རྒྱ་ཡི་འགྲུལ་ཆེན་ཚོང་པ་འོངས། །
སྔར་མེད་སྐུ་མཁར་སོ་གསུམ་བཞེངས། །
ལྷོ་འཛམ་བུ་གླིང་ལ་མཛེས་ལེ་རེད། །
ལྷ་མཁར་རྫོང་རབས་ཡོད་ཉིན་མོ། །
རྫོང་དེ་ལ་མཁོ་བའི་ཞིང་ཞིག་དགོས། །
ཞིང་དེ་ལ་མཁོ་བའི་འབྲུ་སྣ་དགོས། །



294
རྟ་རྒྱུག་ཁྲི་གསོལ།
འབྲུ་སྣའི་བང་མཛོད་མ་འཛོམས་ན། །
གླིང་མི་རྟ་འཚོ་རྟེན་ཅི་ལ་བྱེད། །
ཉི་མ་སང་གི་སྔ་ཤར་ཐོག །
ཁྱེད་མ་འདུག་རོང་ཡུལ་མཐིལ་ལ་སོང་། །
རོང་ཁ་བ་དཀར་པོའི་ས་ཆ་ན། །
རོང་ཆེན་དགུ་དང་རོང་ཆུང་དགུ། །
རོང་ཆེ་དགུ་ཆུང་དགུའི་བར་མཚམས་ན། །
ཨ་ཡོ་རྒྱལ་དང་བལ་ཡོ་རྒྱལ། །
སྟག་ཡོ་རྒྱལ་དང་གཡུ་ཡོ་རྒྱལ། །
ལས་ངན་རྔོན་པ་མི་བརྒྱད་ཡོད། །
ཤུ་ལུང་ཤྭ་བ་གྲངས་མེད་བསད། །
དགོ་ལུང་དགོ་བ་གྲངས་མེད་བསད། །
སྤང་ར་རིང་ཤྭ་བ་གྲངས་མེད་བསད། །
རྫ་ར་དཀར་འབྲོང་ཆེན་གྲངས་མེད་བསད། །
ལུག་བརྒྱ་བསད་པའི་སྤྱང་རྒན་དང༌། །
བྱིའུ་བརྒྱ་བསད་པའི་ཁྲ་རྒན་གྱིས། །
ཉི་རི་ཁྲག་གི་ཡུར་ཆུ་འཐེན། །
སྲིབ་རི་རུས་ཀྱི་རྩིག་པ་བརྩིགས། །
སྡིག་ལས་ཁོ་ནར་གཞོལ་ནས་གདའ། །
རྒྱ་གར་ཆོས་སྒོ་མན་ཆོད་ནས། །
རྒྱ་ནག་ཁྲིམས་སྒོ་ཡན་ཆོད་ལ། །
ཕོ་མདའ་གཞུ་ཐོགས་མི་མང་ན་ཡང་། །
རྔོན་མི་བརྒྱད་འདྲ་བ་གཅིག་ཀྱང་མེད། །



རྔོན་པ་མི་བརྒྱུད་བླ་མར་བསྒྱུར།
295
རྔོན་མི་བརྒྱད་གླིང་དཀར་འགུག་ཐབས་ལ། །
ཤུ་ཕོ་མ་བུ་གསུམ་ལ་སྤྲུལ། ། །
རྔོན་པས་མདའ་མོ་འཕེན་པའི་དུས། །
རྨས་ཚུལ་བསྟན་ནས་ལ་རེ་རྒྱོབས། །
ལ་རེ་བརྒྱབ་ནས་ཐེངས་རེ་ཉལ། །
རིམ་བཞིན་གླིང་གི་ས་ཆར་ཁྲིད། །
མཐའ་མ་མདའ་རྩེར་འདྲེན་ཁུལ་བྱེད། །
རྔོན་པས་ཤྭ་ར་བླངས་པའི་དུས། །
སྤྲུལ་པའི་ཇོ་རུས་རི་ཀླུང་བཀང༌། །
རྔོན་པ་མི་བརྒྱུད་ཐབས་ཀྱིས་བཟུང་། །
གཉིས་རེ་སྦྲེལ་ནས་གཉའ་སྒ་བསྟད། །
གླིང་དཀར་ནོར་བུའི་གཡང་ར་ལ། །
ཕ་ཞིང་གྲམ་པ་སྐྱ་རིང་རྨོས། །
མ་ཞིང་གྲམ་པ་སྐྱ་ཐུང་རྨོས། །
རི་ཞིང་གཤོག་བྱ་བཀྲམ་འདྲ་རྨོས། །
གཞུང་ཞིང་མར་ཞུ་བཀང་འདྲ་རྨོས། །
མཐའ་ཞིང་ཡིག་ཕྲེང་བརྩེགས་འདྲ་རྨོས། །
འབྲུ་བང་དགུ་ཁྲི་དགུ་སྟོང་བཀང་། །
གླིང་དཀར་འཚོ་སྤྱོད་བྱེད་དགོས་ཡོད། །
གླིང་དཀར་སྟོད་ཀྱི་རུ་བ་དེ། །
མི་རིང་བྱང་ནས་གླིང་ལ་བསྒྱུར། །
རྫོང་རབ་སོ་སོར་རྩིས་སྤྲོད་གྱིས། །
ང་ཚངས་པའི་ལུང་བསྟན་དེ་ཙམ་ཡིན། །



296
རྟ་རྒྱུག་ཁྲི་གསོལ།
ནེ་ནེའི་ལུང་བསྟན་རྗེས་ལ་ཡོད། །
གོ་ན་རྣ་བའི་ཐུགས་ལ་ཞོག །
མ་གོ་གླུ་ལ་སྐྱོར་རྒྱུ་མེད། །
ཅེས་ལུང་བསྟན་ཕབ་ནས་ནམ་མཁར་འཇའ་ཡལ་བ་ལྟར་མི་སྣང་བར་
སོང་། ཇོ་རུ་མ་བུ་གཉིས་ཟ་འཐུང་འཚིམ་པར་གནང་བ་དང་གསུང་གླེང་
མཛད། ཇོ་རུས་ལྕང་དཀར་བེར་ཀ་འོག་ལ་ཆིབས། ལྕང་སྨུག་བེར་ཀ་་
རོགས་ལ་ཁྲིད། སྟོང་གསུམ་གྱི་གྲ་སྐྱེ་རྒྱབ་ཏུ་ཁུར། འུར་ཁྲ་རིང་མ་དེ་གཡས་
ལ་གཟེར། ཁྲ་ཐུང་མ་དེ་གཡོན་ལ་གཟེར། ཨ་ཀྲད་འུར་རྡོ་ལག་ཏུ་བཟུང་
ནས་རོང་ཁྲི་དམར་རྒྱལ་པོའི་ས་ཕྱོགས་ལ་ཕེབས་པའི་སྐབས་དེར། རོང་་་
བཙན་གྱི་རྔོན་པ་བརྒྱད་པོ་ཤར་མདོ་ཁམས་གླིང་གི་ས་ཆར་རྔོན་རྒྱག་པར་ཡོང་
ནས་རི་མགོའི་འབྲོང་དང་ཤུ་བ་བསད། རི་སྐེད་གཉན་དང་དགོ་བ་བསད།
རི་འདབས་སྤྱང་དང་ཝ་མོ་ཐམས་ཅད་བསད་པས་མི་ཚད་ལེ་ཤར་རྨ་ཆེན་སྤོམ་
རིའི་སྲུང་མ་སྟག་གཟིག་ཀྱང་གསོད་ཐབས་བྱེད་པ་ན། རྨ་ཆེན་སྤོམ་ར་མི་
དཀར་རྟ་དཀར་དུང་གི་ཐོར་ཚུགས་ཅན། གཡུ་ཡི་ཨོག་ཚོམ་ཅན་ཞིག་ལ་སྤྲུལ་
ནས་ཇོ་རུའི་མདུན་དུ་བྱུང་ནས་ཨ་ཞོ་ཇོ་ཞོ་རིན་པོ་ཆེ། ཇོ་རུ་དར་དཀར་རིན་
པོ་ཆེ། དར་དཀར་པོ་འགྱུར་མེད་རིན་པོ་ཆེ། ཁྱེད་འདི་ན་བྱོན་པ་ཤིན་ཏུ་
བཟང་། རོང་བཙན་ཁ་བའི་ས་ཆ་ནས། རྔོན་མི་བརྒྱུད་གླིང་དཀར་སྟོད་ལ་
བྱོན། རི་གནས་སེམས་ཅན་ཡོད་རིགས་བསད། ད་ལྟ་རྨ་རྒྱལ་སྤོམ་རིའི་
སྲུང་མ་སྟག་གཟིག་རྣམས་ཀྱང་བཤས་ལ་ ཕབ་རྩིས་གདའ་བས་རྔོན་པའི་ཁ་་
གནོན་ཇོ་རུ་ཁྱེད་མྱུར་དུ་ར་མདར་ཕེབས་པར་ཞུ་ཟེར་ནས་གར་སོང་མེད་པར་
སོང་།
དཔོན་ཆུང་ཇོ་རུའི་ཐུགས་ལ་མི་དཀར་གཡུ་ཡི་ཨག་ཚོམ་ཅན་དེ་ཨ་མྱེས་རྨ་
ཆེན་ སྤོམ་རའི་སྤྲུལ་པ་འདྲ་དགོངས་ནས་དེ་མར་ ཤྭ་ ཕོ་མ་བུ་གསུམ་ལ་ སྤྲུལ།



རྔོན་པ་མི་བརྒྱུད་བླ་མར་བསྒྱུར། 297 །
ཤུ་ཕོའི་ར་གཡས་གསེར་གྱི་རྭ་ཅོ་ལ་གསེར་གྱི་ཉི་མ་ཡོད་ལ། རྭ་གཡོན་དུང་གི་
རྭ་ཅོ་ལ་དུང་གི་ཟླ་བ་རང་ཤར་ཡོད་པ་གཅིག་ལ་སྤྲུལ་ནས་དལ་བུར་རྨ་ཆེན་སྤོམ་
རིའི་རྨ་ལམ་ལྕག་བྱུག་རིང་མོ་ཟེར་བའི་སྣེ་ནས་མར་བྱུང་བ་དང༌། རོང་གི་
རྔོན་པ་མི་བརྒྱད་དེ་རྒྱབ་ལ་སྡིག་སྒྱེ་ཁྲ་ཆུང་ཁུར། ཞགས་པ་ཁྲ་རིང་སྐེད་པར་
གཟེར། ཤ་ཁྱི་མ་བུ་བདུན་ཁྲིད་ནས་ཡར་བྱུང་བ་དང་དུས་མཉམ་པས། ཨ་
ཡོ་རྒྱལ་དང་སྟག་ཡོ་རྒྱལ། བལ་ཡོ་རྒྱལ་གསུམ་གྱིས་མདའ་རེ་འཕངས་པ་དང་།
ཤྭ་བ་མ་བུ་གསུམ་སོ་སོར་ཕོག་ནས་རྨས་ཀྱང་ཤྭ་བ་ལ་བྲོས་ཀྱིས། རི་གཅིག་
བརྒལ་ནས་མལ་རེ་གསོས། རྔོན་པས་ཡང་དེ་བཞིན་རྗེས་བསྙེགས། རྨ་ཆེན་
སྤོམ་རའི་རི་སྐེད་མཚམས་ནས་ཤུ་ཕོ་གསེར་གྱི་རྭ་ཅོ་ཅན་གྱིས་ཕྱིར་བལྟས་པ་
དང་རྔོན་པ་རྣམས་ཀྱིས་མཐོང་ནས་ཧང་སང༌། དེ་རིང་ངེད་རྣམས་ལ་ཤྭ་བ་
རིན་ཆེན་གསེར་ལས་གྲུབ་པ་ཞིག་ལོན་ལེ་གདའ། ད་མ་ཤོར་བ་བྱེད་དགོས་
ཟེར་མདའ་རུབ་བརྒྱབ་ནས་ཤྭ་བ་མ་བུ་གསུམ་དེར་བསད། ལ་ལས་ཇ་བསྐོལ།
ལ་ལས་བཤས་བཏང་ནས་བསྡད་ཡོད་པའི་སྐབས་དེར། རི་ཁུག་གཅིག་ནས་
ཇོ་རུ་གསུམ་དོན། རི་ཁུག་གཅིག་ནས་ཇོ་རུ་ལྔ་དོན། རི་ཁུག་གཅིག་ནས་ཇོ་
རུ་བཅུ་དོན་ནས་དེ་ མ་ ཉིད་ དུ་ཇོ་རུ་བཅོ་བརྒྱད་རྔོན་པའི་འགྲམ་ དུ་ བྱུང་།
དེའི་ནང་ནས་གཟུགས་སྟོབས་ཅུང་ཆེ་བ་ཞིག་གིས་ཡཱ་ཁོ་རེ། ཁྱེད་ཚོས་ཤྭ་བ་
བསད་པ་ ཡག་ལེ་ གདའ། ང་ ལ་ ཡང་ ཤྭ་ སྐལ་ ཕྲན་ ཙམ་ སྟེར་རོགས་ཟེར།
ཁོང་ཚོས་ཤ་ཁྲག་སྟེར་རྒྱུ་ཕར་ཚད་རེད། ངེད་ཚོས་ཤུ་བ་འདི་གསུམ་དཀའ་བ་
དུ་མ་སྤྱད་དེ་འདིར་དེད་ཡོང་ལེ་ཡིན་ཟེར། ཇོ་རུས་དེ་འདྲ་མ་ཟེར་ཨ་ཕོ་
བཟས་སློང་མི་ལ་སྟེར་དགོས། འཕྲོག་མི་ལ་མ་ཤོར་དགོས་ཟེར་བ་མ་གོའམ།
ང་ཉམ་ཆུང་སློང་མི་ཡིན་པས་ཅུང་ཟད་སྟེར་རོགས་ཟེར། སྟག་ཡོ་རྒྱལ་གྱིས་
དཀའ་ལས་ང་ཚོས་བརྒྱབ། ཤ་ཁྲག་ཁྱེད་ཀྱིས་བཟའ་རྒྱུ་སྐྱིད་དྲག་ལེ་རེད།
ལ་ཆེན་ཁོའི་ཁ་ལ་ཉན་འཇོག་བྱེད་རྒྱུ་མེད། ཁོ་ནི་རྨ་སྨད་ཡུལ་གྱི་ཁྲམ་པ་ཇོ་རུ་



298
རྟ་རྒྱུག་ཁྲི་གསོལ།
ཟེར་བ་དེ་རེད་གདའ་ཟེར། ཇོ་རུ་ན་རེ། ཁྱེད་དེ་འདྲ་མ་ཟེར། ལ་ཆེན་རི་
དྭགས་བསད་ནས་ནང་ཁྲོལ་མ་བཏོན་གོང་། མི་སླེབས་ན་ཤ་སྐལ་འདྲ་འདྲ་
བགོ་དགོས་ཟེར། གཅན་གཟན་བཤས་སྐབས་གྲ་ཚན་མ་བརྡབ་གོང་། མི་
སླེབས་ན་གྲ་ཚན་འདྲ་འདྲ་བགོ་དགོས་ཟེར་བ་ཁྱེད་ཚོས་མི་ཤེས་པ་ཨེ་རེད་་
གསུངས་པ་དང་། ཨ་ཡོ་རྒྱལ་ཁྲོ་བའི་མེ་ལྕེ་རབ་ཏུ་འབར་ནས་མདའ་ཡི་ལྟོང་
ཁ་ལེགས་པར་སྤྲད་ནས་གླུ་འདི་འདྲ་ཞིག་བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
རོང་ཁ་བ་དཀར་པོའི་གནས་ཡུལ་ནས། །
ཁྲི་རིན་ཆེན་འཇམ་པའི་ཡང་སྟེང་ནས། །
བཙན་མི་ལྷ་མདུང་འཁུར་བདུད་ཀྱི་བུ། །
ཤ་བཟའ་ཁྲག་འཐུང་འཁོར་གྱིས་བསྐོར། །
དེ་རིང་རྔོན་པའི་གྲོགས་ལ་བྱོན། །
ས་འདི་ས་ངོ་མ་ཤེས་ན། །
ཤར་རྨ་ཆེན་རི་ཡི་རི་སྐེད་རེད། །
ཕོ་ང་འདྲ་ང་ངོ་མ་ཤེས་ན། །
རོང་ཁྲི་དམར་རྒྱལ་པོའི་ས་ཆ་ནས། །
ཕོ་ང་ལ་ཨ་ཡོ་རྒྱལ་པོ་ཟེར། །
ཨ་སྡུག་གླིང་གི་ཨབ་ཟ་ཁྱོད། །
གཟུགས་ཆུང་ལེ་མཐེ་བོང་ཙམ་ལས་མེད། །།
གཏམ་རྙོག་ལུང་པ་བརྒྱངས་ནས་བྱུང་། །
གཅེས་ཕྲུག་པང་གི་ལང་ཤོར་ཁྱོད། །



299
རྔོན་པ་མི་བརྒྱད་བླ་མར་བསྒྱུར། །
ལང་ཤོར་ཁ་ངན་གཏམ་ངན་མང༌། །
དེ་རིང་རོང་གི་རྔོན་པ་བརྒྱད། །
མ་འདུག་རི་རྩེའི་རྫ་ལམ་འགྲིམས། །
འབྲོང་ཕོ་འབྲོང་མང་པོར་ཐོད་མདའོ་སྤྲད། །
མོ་འབྲོང་མང་པོར་སྙིང་མདའ་སྤྲད། །
འབྲོང་ཕྲུག་མང་པོ་རྭ་ནས་འཛིན། ། །
བསད་པའི་གྲངས་ལ་རྩིས་ཚོད་མེད། །
ཤ་ཁྲག་མི་ལ་ཤོར་མ་མྱོང་། །
རི་སྐེད་ལེབ་ཆེན་གཡས་ཟུར་ནས། །
ཤུ་ཕོ་མང་པོ་ཐང་ལ་བརྡབ། །
ཤུ་མོ་མང་པོར་རྔོན་ཁྱི་གློད། །
བསད་པའི་གྲངས་ལ་རྩིས་ཚོད་མེད། །
ཤ་ཁྲག་མི་ལ་ཤོར་མ་མྱོང་། །
འདབས་ནགས་ཚལ་སྟུག་པོའི་ནང་རྒྱུད་ནས། །
སྟག་ཕོ་མདའ་སོ འི་ངར་ལ་དྲངས། །
སྟག་མོའི་ཁ་སྤུཊ ་ལག་པས་མཉེད། །
བསད་པའི་གྲང ས་ལ་རྩིས་ཚོད་མེད། །
གྲ་ཚན་མི་ལ་ཤོབ་མ་མྱོང་། །
དེ་རིང་རྨ་སྨད་ཇི་་རུ་ཡིས། །
ཤ་ཁྲག་དགོས་རྗེར་ཧམ་པ་བྱེད། །
ངེས་པར་ཤ་ཁྲག ་དགོས་ཟེར་ན། །
ངར་མ་མདའ་ཡི རྩེ་མོར་ཤོག །
དེ་ནས་ཅི་ཡིན་བ། སལ་ནས་ཡོང་། །



300
རྟ་རྒྱུག་ཁྲི་གསོལ།
གོ་ན་རྣ་བའི་དཀྱིལ་ལ་ཞོག །
མ་གོ་གླུ་ལ་སྐྱོར་རྒྱུ་མེད། ། །
ཅེས་ཟེར་བའི་གླུ་མཇུག་རྫོགས་པ་དང་། རྔོན་པ་མི་རེས་མདའ་རེ་་
འཕངས་ཀྱང་རྔ་ལ་སྲན་མས་བརྒྱབ་པ་ལྟར་ཅི་ཡང་མ་གནོད། ཇོ་རུས་ལན་དུ་
འུར་ཁྲ་རིང་མའི་ནང་དུ་རྡོ་ལུག་གི་གྲོད་པ་ཙམ་ཞིག་བཞག་ནས་གླུ་འདི་འདྲ་
ཞིག་བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
མགོ་སྤྱི་གཙུག་པདྨའི་གདན་སྟེང་ནས། །
ལྷ་དྲིན་ཆེན་རྩ་བའི་བླ་མས་གཟིགས། །
སྙིང་ཁ་ཆོས་ཀྱི་ཕོ་བྲང་ནས། །
ཆོས་སྐུ་ཀུན་བཟང་ཡབ་ཡུམ་མཁྱེན། །
རང་ལུས་རྒྱལ་བའི་དཀྱིལ་འཁོར་ནས། །
གཞི་ཁྲོ་དམ་པ་རིགས་ཀྱིས་འཚོས། །
ལྷ་དེ་འདྲ་ཡན་ལ་འབོད་པ་མེད། །
ས་འདི་ས་ངོ་མ་ཤེས་ན། །
ཤར་རྨ་ཆེན་སྤོམ་རའི་མར་གཤམ་རེད། །
ང་འདྲ་ང་ངོ་མ་ཤེས་ན། །
རྨ་སྨད་གཡུ་ལུང་སུམ་མདོ་ནས། །
སྦེ་ཨབ་ར་གཉིས་ཀྱི་དཔོན་པོ་ཟེར། །
ཁོ་རེ་ཉོན་དང་ཨ་ཡོ་རྒྱལ། །
ང་ཡི་གཟུགས་དེ་མཐེ་བོང་ཟེར། །



རྔོན་པ་མི་བརྒྱུད་བླ་མར་བསྒྱུར།
301
དེ་འདྲའི་གཏམ་དེ་ཨ་དགོས་ཆུང་། །
མི་ཆུང་ཡང་ལྕགས་ཀྱི་མདེའུ་ཟེར། །
ཞྭ་ཕྲ་ཡང་སྟོང་སྐུད་བཞི་སྒྲིམ་ཟེར། །
ཕོ་ཆུང་ཡང་དཔལ་རྩལ་རྫོགས་ལེ་ཡིན། །
དཔའ་དགྲ་ལྷ་འཁོར་བའི་དམག་དཔོན་ཡིན། །
ལས་ངན་རྔོན་པ་ང་ལ་ཉོན། །
ཤྭ་བ་མ་བུ་གསུམ་པོ་འདི། །
གཞན་གྱི་ཤུ་དང་འདྲ་ལེ་མིན། །
ཤུ་ཕོ་རྭ་གཡས་གསེར་ལས་གྲུབ། །
དེ་ལ་ཉི་མའི་རང་གཟུགས་ཡོད། །
རཱ་གཡོན་དཀར་པོ་དུང་ལས་གྲུབ། །
དེ་ལ་དུང་གི་ཟླ་གཟུགས་ཡོད། །
རྨ་ཆེན་སྤོམ་རའི་བླ་སྲོག་ཡིན། །
ཇོ་རུ་ང་ཡི་ཚེ་དར་ཡིན། །
ཤར་གླིང་དཀར་སྟོད་ཀྱི་མངའ་ཞབས་ལ། །
ཤྭ་ཕོ་ཆེན་སྟོང་དང་རྩ་གཉིས་ཡོད། །
ཡུ་མོ་བརྒྱ་དང་རྩ་བརྒྱད་ཡོད། །
དེ་རིང་ཉི་མའི་ཚུན་ཆོད་ལ། །
བཅུ་གསུམ་མ་གཏོགས་བསད་ནས་གདའ། །
མཐོ་རི་རྒྱལ་རྨ་ཆེན་དབུ་རྩེ་ན། །
ཕོ་འབྲོང་བརྒྱ་དེ་གཡས་ནས་འགྱིངས། །
མོ་འབྲོང་བརྒྱ་དེ་གཡོན་ནས་འགྱིངས། །
འབྲོང་ཕྲུག་བརྒྱ་དེ་དབུས་ནས་མཆོངས། །



302
རྟ་རྒྱུག་ཁྲི་གསོལ།
རྨ་རྒྱལ་རི་ཡི་རྒྱན་ཆ་ཡིན། །
ད་ལྟ་མ་ལུས་བསད་ནས་གདའ། །
རྨ་རྒྱལ་སྦོམ་རིའི་ཁོར་ཡུག་ལ། །
སྲུང་མ་སྟག་གཟིག་དོམ་གསུམ་ཡོད། །
དེ་ཡང་མ་བཞག་བསད་ནས་གདའ། །
ལྷ་ལུང་མར་ཁུ་བཀང་འདྲའི་ནང་། །
འདྲེ་ལག་ནག་པོ་བརྐྱངས་ནས་བྱུང་། །
དེ་རིང་ཉི་མའི་གདོང་གང་ལ། །
ལས་ཅི་མ་ཡན་ལ་འཇོག་ལེ་མིན། །
ཁྱོད་རྔོན་པ་ཡན་པོར་གཏོང་ལེ་མིན། །
ཆུང་ཆུང་བྱིས་པ་མཐེ་བོང་ངས། །
དེ་རིང་འུར་གྱི་ལྟད་མོ་སྟོན། །
འུར་རྡོས་རི་བོ་ཕྱེ་མར་གཏོར། །
གོ་ན་རྔོན་པ་ལྟད་མོ་ལྟོས། །
མ་གོ་གླུ་ལ་སྐྱོར་རྒྱུ་མེད། །
ཅེས་འུར་ཀླད་ལ་ལན་གསུམ་བསྐོར་ནས་ཤུགས་ཀྱིས་འཕངས་པ་དང་།
ཆུ་ཕར་རིའི་རི་ཆུང་ཞིག་ཆག་སེ་ལེར་ཉིལ་ནས་ནམ་མཁའི་རྡོ་ཆར་གྱིས་འཁྲིགས་
པ་ལྟར་ཇ་ཡུན་ཙམ་མུན་རུབ། རྔོན་པ་རྣམས་ཀྱང་དྲན་མེད་དུ་སོང་། ཇ་
ཡུན་གཅིག་ཙམ་སོང་དུས་རེ་རེ་བཞིན་དྲན་གསོས་ནས་མི་འདིའི་ཡ་བོ་འོང་ལེ་
མེད་གདའ་ཟེར་ནས་ལ་ལ་བྲོས། ལ་ལ་གབ་རྩིས་བྱེད་སྐབས། ཡང་རི་ཟུར་
ཞིག་ནས་ཇོ་རུ་བཅུ་སྐོར་གཅིག་བྱུང་བ་དང་། ཇོ་རུ་གཞན་རྣམས་དང་མཉམ་
དུ་རྔོན་པ་རྣམས་ཅི་བྱེད་མེད་པར་མདུན་བཀྱིགས་གྲུ་གུ་བཞིན་དུ་བསྡམས།
རྒྱབ་བཀྱིགས་ཨ་ལོང་བཞིན་དུ་བསྡམས་ནས་རྨ་ལུང་དར་བཤམ་རིང་མོ་ཞེས་



རྔོན་པ་མི་བརྒྱུད་བླ་མར་བསྒྱུར།
303
པའི་སར་གློག་འཁྱུག་པ་ལྟར་ཁྲིད་ནས་སོང་།
ཞག་གསུམ་འགྲོ་བའི་ཕྱི་ནང་དབུ་རི་བོས་གསེར་ཞྭ་གྱོན་ཙམ་ན་ཇོ་རུས་མི་
དཀར་པོ་སྤྲིན་དཀར་གནམ་ལ་ལངས་འདྲ་བཞི་ལ་སྤྲུལ་ནས་ཨ་ཡོ་རྒྱལ་དང་བལ་
ཡོ་རྒྱལ། སྟག་ཡོ་རྒྱལ་དང་གཡུ་ཡོ་རྒྱལ་སོགས་རྔོན་པ་མི་བརྒྱད་གཉིས་རེ་
གཉའ་སྦྲེལ་ནས་རི་ཞིང་དང་གཞུང་ཞིང་མཐའ་ཞིང་བཅས་རྨོས་བཅུག མ་
ཡུམ་ འགོག་ བཟའ་ ལྷ་ མོས་ གཙོས་ མཁའ་ འགྲོ་ མ་ བཞིས་ འབྲུ་ སོན་ གཏོར།
ཞིང་བསྡུ་བའི་སྐབས་ཞིང་སྙེ་བྱིས་པའི་གཟུགས་ཙམ་དང་འབྲུ་རྡོག་བྱེའུ་ཅོ་ཀའི་
སྒོ་ང་ཙམ་བྱུང༌། གླིང་གི་བང་མཛོད་ཐམས་ཅད་འབྲུ་ཡིས་བཀང༌། རྔོན་པ་
མི་བརྒྱུད་ཡིད་དགའ་ནས་རྟེན་འབྲེལ་བྱས་པ་དང༌། ཇོ་རུས་རྔོན་པ་བརྒྱད་ལ་
དབང་སྐུར་བྱིན་རླབས་དང༌། བཀའ་ཆོས་སོགས་མཛད་པས་རྔོན་པ་མི་་་
བརྒྱུད་ཇོ་རུར་བརྗོད་ལས་འདས་པའི་དད་གུས་ཀྱིས་སོར་བཅུའི་འདབ་མ་སྙིང་
དབུས་སུ་སྦྱར། པུས་མོའི་ལྷ་ང་ས་ལ་བཙུགས། སྔར་སྡིག་པ་བསགས་པ་
མཐོལ་ལོ་བཤགས། དགེ་བའི་གདམས་ངག་ཐོབ་པ་ནས་དཀར་པོའི་ཆོས་ལ་
ཅི་ནུས་བྱེད། ནག་པོ་སྡིག་པའི་ལས་དག་སྤངས། ད་ནས་དགེ་བཅུ་པང་དུ་
ལེན་ཟེར་ནས་ཨ་ཡོ་རྒྱལ་གྱིས་གླུ་འདི་འདྲ་ཞིག་ཕུལ་ལོ། ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། ། །
ཤར་མདོ་གླིང་བསྟན་པའི་སྲུང་མ་རྣམས། །
དུས་དེ་རིང་རྔོན་པའི་ཁ་འཛིན་མཛོད། །
སྐྱབས་ཞུས་པའི་མི་ལ་མགོན་སྐྱབས་མཛོད། །
ས་འདི་ས་ངོ་མ་ཤེས་ན། །



304
རྟ་རྒྱུག་ཁྲི་གསོལ།
ཤར་གླིང་དཀར་ནོར་བུའི་གཡང་ར་རེད། །
ལྷ་གོང་མའི་བཀའ་ཆོས་ཉན་ས་རེད། །
ཡུལ་ཕུལ་བྱུང་གླིང་གི་གཡང་ར་འདིར། །
རྗེ་རིག་འཛིན་པད་ཞུ་ཉིལ་སེ་ཉིལ། །
མ་མཁའ་འགྲོའི་གར་སྟབས་ཤིགས་སེ་ཤིག །
བུ་དཔའ་བོའི་རྩལ་དྲུག་འགྱིངས་སེ་འགྱིང་། །
སྨན་བུ་མོའི་བྲོ་གར་ལིངས་སེ་ལིང་། །
ས་འདི་ལས་སྐྱིད་པ་ག་ན་གདའ། །
ཡུལ་འདི་ལས་བཟང་བ་ག་ན་གདའ། །
ཨ་ཁུ་ཨ་ཡོ་སྟག་ཡོ་རྒྱལ། །
བལ་ཡོ་རྒྱལ་དང་ང་རང་བཅས། །
ངེད་ཤ་གཟན་རྔོན་པ་མི་བརྒྱད་ཀྱིས། །
དཀར་པོའི་དགེ་ཆོས་རྒྱབ་ཏུ་བསྐྱུར། །
ནག་པོའི་སྡིག་ལས་པང་དུ་བླངས། །
ཚེ་སྟོད་ན་སོ་ཡར་དར་དུས། །
རི་རྩེ་རྫ་ཡི་གཡའ་ལམ་བསྐོར། །
འབྲོང་ཕོ་འབྲོང་མང་པོར་ཐོད་མདའ་བརྒྱབ། །
མོ་འབྲོང་དུ་མར་རྒྱ་རྙི་བཙུགས། །
འབྲོང་ཕྲུག་མང་པོ་དྭ་འུར་བཅོས། །
རི་སྐེད་ལེབ་ཆེན་སྤང་ཁ་བསྐོར། །
ཤུ་ཕོ་ཆེན་མང་པོར་ཁྱི་ར་བསྐོར། །
ཤྭ་མོ་མང་པོ་བཤས་ལ་ཕབ། །
ཤྭ་ཆུང་མང་པོ་དྭ་འུར་བཅོས། །



རྔོན་པ་མི་བརྒྱུད་བླ་མར་བསྒྱུར།
305
གཙོད་དང་དགོ་བ་བསེ་རུ་དང་། །
ཐན་དང་གླ་བར་རྒྱ་རྙི་བཙུགས། །
ཤ་ཁྲག་རུས་ལ་རྒོད་ལྟར་རྔམས། །
ཤ་བཟའ་རྐན་སྒྲ་ཐག་ར་ར། །
རུས་མུར་སོ་སྒྲ་ལྡིར་རི་རི། ། །
ཁྲག་འཐུང་ཧུབ་སྒྲ་ཧུར་རུ་རུ། །
ཉི་ལམ་ཁྲག་ལམ་ཤར་ལེ་བཟོས། །
སྲིབ་རི་ཤ་ལམ་ཧྲིལ་ལམ་བཟོས། །
བསད་བསད་གྲངས་ལ་རྩིས་ཚོད་མེད། །
བཟས་བཟས་ཤ་ལ་ཚིམ་དུས་མེད། །
བཏུང་བཏུང་ཁྲག་ལ་ངོམ་དུས་མེད། །
ཚེ་སྟོད་སྡིག་ལས་ཁོ་ན་གཉེར། །
ཚེ་སྨད་ཇོ་རུ་ལྷ་སྲས་མཇལ། །
ལྷ་སྲས་ཇོ་རུ་རིན་པོ་ཆེ། །
དེ་རིང་འགྱོད་བཤགས་དམ་བཅའ་ཞུ། །
སྔོན་བསགས་སྡིག་ལས་ཡོངས་སུ་འདོར། །
ད་གཟོད་དགེ་བཅུའི་ལས་ལ་རྩེན། །
སྡིག་རྔོན་པ་ལྷ་སྲས་ཇོ་རུས་བཟུང་། །་
ལས་སྡིག་སྒྲིབ་དག་པའི་གཉའ་སྒ་བསྟད། །
ཤར་གླིང་དཀར་རྒྱུ་ཞིང་ཁྲ་མོ་རྨོས། །
ལས་སྡིག་སྒྲིབ་དག་པའི་རྟགས་ཤིག་བྱུང་། །
དཔེ་བཞག་ན་འདྲ་མ་ཨེ་འདྲ་གདའ། །
མཐོ་བར་སྣང་གཅོད་པའི་ཐང་དཀར་བཞིན། །



306
རྟ་རྒྱུག་ཁྲི་གསོལ།
ལུས་གཤོག་དྲུག་འཛོམས་པའི་རྟགས་ཤིག་བྱུང༌། །
རི་རྫ་སྟོད་འགྲིམས་པའི་འབྲོང་རྒོད་བཞིན། །
འབྲོང་ངར་སྟོབས་འཛོམས་པའི་རྟགས་ཤིག་བྱུང༌། །
རྟ་འདོ་བ་བརྒྱ་ཡི་ཤུགས་དང་གཅིག །
མི་སྟོབས་ཆེན་བརྒྱ་ཡི་ཤུགས་དང་གཉིས། །
ངེད་རྔོན་བརྒྱུད་འཛོམས་པའི་རྟགས་ཤིག་བྱུང་། །
རྟགས་རྟེན་འབྲེལ་འཛོམས་པའི་གླིང་ས་ལ། །
འབྲུ་སྣ་ལྔ་འཛོམས་པའི་རྟེན་འབྲེལ་བྱུང༌། །
ཤར་གླིང་དཀར་རྒྱ་ཞིང་ཁྲ་མོ་ལ། །
མཛོ་ཁྱུང་དཀར་བརྒྱ་ལ་གཉའ་སྒ་བསྟད། །
གཡག་བྲེ་སེར་བརྒྱ་ལ་གཉའ་སྒ་བསྟད། །
གླང་རོག་པོ་བརྒྱ་ལ་གཉའ་སྒ་བསྟད། །
རྟ་འདོ་བ་བརྒྱ་ལ་གཉའ་སྒ་བསྟད། །
དྲེལ་སྨུག་ཆུང་བརྒྱ་ལ་གཉའ་སྒ་བསྟད། །
རྨོས་དོར་ཉིས་བརྒྱ་ལྔ་བཅུ་འཛོམས། །
གླིང་གི་རྒྱ་ཞིང་ཁྲ་མོ་རྨོས། །
འབྲུ་གཡང་འཛམ་བུ་གླིང་ལ་ཁྱབ། །
ཇོ་རུའི་སྐུ་དོན་འགྲུབ་དང་གཅིག །
སྒང་བོད་སྤྱི་ཇུས་འགྲུབ་དང་གཉིས། །
གླིང་དཀར་སྒེར་ཇུས་འགྲུབ་དང་གསུམ། །
བཟང་གསུམ་རྟེན་འབྲེལ་འགྲིགས་རྟགས་བྱུང༌། །
ལས་བཟང་པོ་ཁྱེད་ཀྱི་སྐུ་དྲིན་ཡིན། །
ད་ནས་སྡིག་ཆེན་རྔོན་པ་བརྒྱད། །



རྔོན་པ་མི་བརྒྱུད་བླ་མར་བསྒྱུར། །
307
སྐྱབས་ཡུལ་ཇོ་རུ་ཁྱེད་ལ་ཞུ། །
གསོལ་བ་སྨོན་ལམ་ཁྱེད་ལ་འདེབས། །
སྙིང་ཁམས་ཆོས་ཀྱི་ཕོ་བྲང་ནས། །
ཁ་ཞེ་འགལ་མེད་དག་སྣང་བྱེད། །
དམ་པའི་ཆོས་ཤིག་ཐོབ་པས་ན། །
དྲིན་ཕ་མ་ཡིན་ཡང་རྒྱབ་ཏུ་བསྐྱུར། །
བཟའ་ཚེ་རོགས་ཡིན་ཡང་ཟུར་དུ་ཕུད། །
ལུས་ཤ་བཙས་རྒྱུད་ཀྱང་སྣང་མེད་དོར། །
བློ་རྩེ་གཅིག་དམ་པའི་ཆོས་ལ་གཏད། །
ཕ་མའི་དྲིན་ལན་ཆོས་ཀྱིས་སྐྱོང་། །
བུ་ཚའི་བྱམས་སྐྱོང་ཆོས་ཀྱིས་བྱེད། །
ཚེ་རོགས་དྲིན་ཡང་ཆོས་ཀྱིས་གསོལ། །
རིགས་དྲུག་ཐར་ལམ་འདྲེན་པའི་སླད། །
དཔོན་ཇོ་རུས་ཅི་གསུང་བཀའ་བཞིན་བསྒྲུབ། །
ཐུགས་རྗེ་མ་ཆུང་རིན་པོ་ཆེ། །
ཞེས་གླུ་དེ་ལྟར་ཕུལ་བ་དང་། སྐྱེས་བུས་ཇ་ཡུན་ཙམ་ཏིང་ངེ་འཛིན་ལ་
བཞུགས། རྔོན་པ་རྣམས་ལ་རིམ་བཞིན་དབང་བསྐུར་བྱིན་རླབས་མཛད།
རྨ་རྒྱལ་རི་སྐེད་མཚམས་ན་རྒྱལ་བ་གོང་མའི་སྒྲུབ་ཁང་བདུན་ཡོད་པའི་ཉེ་གནས་
རེར་ཁྱེད་རྔོན་པས་སྒྲུབ་ཁང་རེ་བརྒྱབ་ནས་སྒོམ་ཆེན་ཨ་ ཁུ་ཏིང་མེད་ཀྱི་སྐུ་་
མདུན་དུ་མཎྜལ་འབུམ་གཅིག་བཞེངས་དགོས་པ་དང་། ཡིད་ཀྱི་སྔོན་འགྲོར་
ཕྱག་འབུམ་ཕྲེང་གཅིག་རེ་འཚལ་དགོས། ཕྱག་འབུམ་ཕྲེང་གཅིག་རེ་ལོན་ཚེ་
གླིང་གི་བླ་རབ་བཅུ་གསུམ་ཟེར་བའི་ནང་གི་བླ་རབ་བརྒྱུད་ནི་ཁྱེད་རྔོན་པ་མི་
བརྒྱད་ཡིན་ཞེས་མ་འོངས་ལུང་བསྟན་གསལ་བར་མཛད། རྔོན་པ་བརྒྱད་



308
རྟ་རྒྱུག་ཁྲི་གསོལ།
ཀྱིས་དཔོན་ཇོ་རུའི་བཀའ་བཞིན་བསྒྲུབས་པས། དུས་མི་རིང་བར་རྔོན་པ་
བརྒྱད་པོ་བླ་རབ་བརྒྱུད་ལ་གྱུར་པར་གྲགས།
ཇོ་རུ་རྒྱལ་པོ་མ་ཡུམ་གྱི་གམ་དུ་བྱོན། མ་ཡུམ་ཐུགས་ལྷག་པར་དགྱེས་
ནས་བུ་ཁྱེད་ཚུར་བྱོན་པ་ཤིན་ཏུ་བཟང་། ད་སོང་འདས་པའི་ལོ་ཟླའི་ནང་
སྟོབས་རྫུ་འཕྲུལ་རླབས་པོ་ཆེས་སྔ་རྟིང་དུ་གླིང་མཁར་སུམ་ཅུ་རྩ་གསུམ་བཞེངས།
མཁར་བཞེངས་པོ་ཚོང་དཔོན་ལག་དོ་དང་བཅས་པ་རྣམས་ལ་བློ་འདོད་ཇི་་
བཞིན་ནོར་རྫས་བསམ་གྱིས་མི་ཁྱབ་པ་གནང༌། རྒྱ་གླིང་བར་འདུན་མ་་་་་
བཙུགས། སྡིག་ཅན་རྔོན་པ་མི་བརྒྱུད་ཀྱི་སྡིག་སྒྲིབ་དག་པར་མཛད་དེ་དམ་
པའི་ཆོས་བྱེད་བླ་རབ་བཅུ་གསུམ་གྱི་ཁོངས་སུ་བཙུད། ལས་དེ་ལས་བཟང་བ་
ཞིག་ག་ན་ཡོད། ད་མ་འོངས་གླིང་དཀར་པོའི་འགྲོ་དོན་གྱི་སླད་དུ་ཁྱེད་ཀྱིས་
དགོངས་པ་ཅི་འདྲ་བཞེས། ཅི་འདྲ་ལས་ཞེས་གསུངས། ་
ཇོ་རུས་ང་ཇོ་རུའི་ལས་ལ་རྫོགས་དུས་མེད། དེ་རིང་ལས་ཀྱི་མགོ་མོར་
གླིང་ལ་རུ་བ་འབེབས་བསམ་གདའ་ཞེས་གསོལ། མ་ཡུམ་གྱིས་དེ་ལྟར་བྱུང་ན་
ལྷ་གོང་མའི་བཀའ་དང་མཐུན་ལ། སྒོས་སུ་གླིང་དཀར་པོའི་སྤྱི་ཇུས་གྲུབ་པ་
ཡིན། བུ་ཁྱེད་ཀྱི་དགོངས་གཞི་ལྟར་མཛོད་ཅིག་གསུངས་ནས་ཁོང་མ་བུ་་་
གཉིས་ཕོ་བྲང་སེང་འབྲུག་སྟག་རྩེའི་ནང་ཟ་འཐུང་ཚིམ་པར་མཛད་ནས་དགའ་
བདེར་བཞུགས། ཕྱི་ཉིན་ཉི་མ་རྩེ་ཤར་ཐོག་སངས་རྒྱས་སྟོང་གི་ཐུགས་སྲས་ཇོ་
རུ་རིན་པོ་ཆེས་ལྷ་ཀླུ་གཉན་གསུམ་དང་། དགྲ་ལྷ་ཝེར་མ། མཁའ་འགྲོ་སྲུང་
མ་དང་བཅས་པ་ཐམས་ཅད་ལ་བྱང་འབྲི་མོ་རོང་གི་ཡར་མཐའ། སྐྱ་མོ་ཐང་
ཆེན་གྱི་མར་མཐར། ཁ་བ་ཉིན་མཚན་བདུན་གཅིག་འབེབས་དགོས་པའི་
བཀའ་སྐུལ་གནང་བས། ཇ་ཡུན་ཙམ་ནས་བྱང་གི་ཡུལ་དུ་ཁ་བ་བབས་ནས་
གླིང་གི་འབྲོག་སྡེ་ཐམས་ཅད་གངས་འོག་ཏུ་ཚུད། མི་ཕྱུགས་ནོར་ཟོག་དང་
བཅས་པ་ཤི་ལ་ཁད་ལ་ཐུག་པའི་སྐབས་དེར་དར་འཕེན་དུག་གི་སྡོང་པོས་གླིང་



ཇོན་པ་མི་བརྒྱུད་བླ་མར་བསྒྱུར།
309
པའི་ཚོགས་ལ་གླུ་འདི་འདྲ་ཞིག་བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ལྷ་ཆེན་ཚངས་པ་དཀར་པོ་མཁྱེན། །
གཉན་ཆེན་སྐུ་ལྷ་གེར་མཛོ་མཁྱེན། །
ཀླུ་རྒྱལ་གཙུག་ན་རིན་ཆེན་མཁྱེན། །
མཁྱེན་གཟིགས་ཨ་ཕོའི་གླུ་སྣ་དྲོངས། །
ས་འདི་ས་ངོ་མ་ཤེས་ན། །
བྱང་འབྲི་མོ་རོང་གི་ཡར་མཐའ་རེད། །
མི་ང་འདྲ་ང་ངོ་མ་ཤེས་ན། །
ཆོས་འཕེལ་ནག་པོའི་གདུང་རྒྱུད་ཡིན། །
དར་འཕེན་དུག་གི་སྡོང་པོ་ཟེར། །
གླུ་འདི་གླུ་ངོ་མ་ཤེས་ན། ། །
དར་འཕེན་དཔའ་གླུ་དྲུག་འགྱུར་ཟེར། །
གསོན་དང་ཞུ་རྒྱུ་ཨེ་འདྲ་གདའ། །
བྱང་ཡུལ་འབྲི་མོའི་རོང་ས་འདི། །
གློ་བུར་ཁ་བའི་གནོད་འཚེས་བཅོམས། །
བགེགས་བར་ཨེ་འདྲ་བྱུང་བའི་དུས། །
རང་ཡུལ་མ་ལོག་འདུག་ཐབས་ཅི། །
དཔེ་བཞག་ན་འདྲ་མ་འདི་འདྲ་གདའ། །
བྲག་དཀར་སྟེང་གི་ཐང་དཀར་རྒོད། །



310
རྟ་རྒྱུག་ཁྲི་གསོལ་
སྔོན་ཆད་གཤོག་རྩལ་མཁའ་ལ་ངོམ། །
འདི་ལོ་བྲག་དཀར་ཚང་ལ་ལོག ། །
ཐང་དཀར་བྲག་རྫོང་རང་བཟུང་ཟེར། །
ཙན་དན་ནགས་ཀྱི་དམར་ཡག་སྟག །
དེ་སྔ་རི་རྩེ་རྫ་ཀླུང་འགྲིམས། །
ད་ལོ་ཙན་དན་ནགས་ལ་ལོག །
རྒྱ་སྟག་ནགས་དབང་རང་འཁོར་ཟེར། །
གླིང་དཀར་རུ་བ་བཅོ་བརྒྱད་འདི། །
ལོ་གསུམ་བྱང་གི་རྩྭ་ཁ་འགྲིམས། །
ད་ལོ་བྱང་ཐང་ཁ་བས་གནོན། །
མི་ཕྱུགས་འདས་གྲོངས་མ་ཤོར་གོང་། ། .
རང་ཡུལ་གླིང་ལ་ལོག་ན་དགའ། །
དོན་མེད་ཁ་བ་འབབ་ལེ་འདི། །
ཇོ་རུའི་རྣམ་སྤྲུལ་ཡིན་ལེ་རེད། །
གླིང་ལ་རུ་བ་ཕབ་འདོད་རེད། །
རང་ས་འཛིན་དབང་སྔོན་བསྐོས་རེད། །
ངེད་རྣམས་གླིང་ལ་ལོག་པས་ན། །
ཇོ་རུ་མ་བུ་གཉིས་དགའ་རེད། །
གླིང་གི་ཆ་ཆེན་མི་བཞི་གཅིག །
ཡང་སྒོས་ཁྲ་གླག་སྤྱང་གསུམ་གཉིས། །
མོ་སྨན་མཁའ་འགྲོའི་ཚོགས་དང་གསུམ། །
ཐུགས་དང་དགོངས་པ་མྱུར་དུ་སྐོར། །
ལེགས་ཉེས་མྱུར་དུ་མ་བཅད་ན། །



311
རྔོན་པ་མི་བརྒྱད་བླ་མར་བསྒྱུར། །
མི་ཕྱུགས་སྲོག་ལ་འཚེ་བ་ཡོང་། །
ཀུན་གྱི་ཡིད་ལ་ཇི་ལྟར་བཞེས། །
མ་གོ་གླུ་ལ་ཡང་སྐྱོར་མེད། །
ཅེས་གླུ་དེ་ལྟར་ཕུལ་བ་དང་། གླིང་གི་ཆ་ཆེན་མི་བཞིའི་ཐུགས་ལ་དར་
འཕེན་གྱིས་གསུངས་པ་བདེན། རྒྱུ་མཚན་གདའ་དགོངས་ནས་གླིང་ལ་ལོག་
རྒྱུའི་གྲོས་ཁ་བྱེད་པའི་སྐབས། དཔའ་རྟུལ་དང་མོ་སྨན་མཁའ་འགྲོ་ལ་ལས་
ངེད་རྣམས་བྱང་གི་ཡུལ་ལ་འདུག་ཐབས་བྲལ། ད་རང་ས་གླིང་ལ་མ་ལོག་པར་
ནག་པོ་རྒྱ་ལ་འགྲོ། ཡང་མིན་ན་འགོག་ཡུལ་སྟོད་ལ་འགྲོ། དེ་མིན་ན་མི་ཉག་
ཡུལ་ལ་འགྲོ་ཟེར་བའི་མཚམས་དེར། ཕ་སྤྱི་དཔོན་རོང་ཚ་ཁྲ་རྒན་གྱིས་གོང་
དཔོན་པོ་དང་། འོག་ཁྱི་རྫི་ཡན་སྙན་གྱི་དབང་པོ་མ་གཡེངས་ང་ལ་གསོན་
གསུངས། དལ་བ་རིང་མིན་ལ་དྲངས་ནས་གླུ་འདི་འདྲ་ཞིག་བཞེས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། ། །
དུས་དེ་རིང་ལྷ་ཞིག་འབོད་ལ་འདི། །
དུང་དཀར་དཀར་མོའི་འགྱིང་རྫོང་ནས། །
དུང་ཁྲི་འབར་བའི་ཡང་སྟེང་ནས། །
ལྷ་ཆེན་ཚངས་པ་དཀར་པོ་ཁྱེད། །
དུང་གི་ཐོར་ཚུགས་ཤིགས་སེ་ཤིག །
མེ་ཏོག་ཆར་པ་སིལ་ལེ་ལེ། །
དྲི་ཞིམ་སྤོས་དཀར་ལྷངས་སེ་ལྷང་། །
ཆིབས་སུ་ལྷ་རྟ་གྲོ་དཀར་ཆིབས། །
དེ་རིང་གླིང་དཀར་བདེ་སྡུག་གཟིགས། །
གངས་རི་ཤེལ་གྱི་ཕོ་བྲང་ནས། །



312
རྟ་རྒྱུག་ཁྲི་གསོལ།
རིན་ཆེན་གསེར་གྱི་ཁྲི་སྟེང་ནས། །
གཉན་ཆེན་སྐུ་ལྷ་གེར་མཛོ་ཁྱེད། །
དབུ་ལ་གཉན་རྨོག་སེར་པོ་གསོལ། ། །
སྐུ་ལ་གཉན་ཁྲབ་དམར་པོ་བཀླུབས། །
ཆིབས་སུ་གཉན་རྟ་གྲོ་དམར་ཆིབས། །
དེ་རིང་གླིང་དཀར་བདེ་སྡུག་གཟིགས། །
རྒྱ་མཚོ་ཆུ་ཡི་དཀྱིལ་འཁོར་ནས། །
འདོད་ཡོན་ཀླུ་མཁར་ཁྲ་མོ་ནས། །
གཡུ་ཁྲི་སྔོན་མོའི་ཡང་སྟེང་ནས། །
ཀླུ་རྒྱལ་གཙུག་ན་རིན་ཆེན་ཁྱེད། །
གཡུ་རྨོག་སྔོན་མོ་དབུ་ལ་མནབས། །
སྐུ་ལ་གཡུ་ཁྲབ་སྔོན་མོ་གསོལ། ། ་
ཆིབས་སུ་ཆུ་རྟ་སྔོན་མོ་ཆིབས། །
དེ་རིང་གླིང་དཀར་བདེ་སྡུག་གཟིགས། །
ལྷ་དེ་འདྲ་ཡན་ལ་འབོད་པ་མེད། །
ཁ་ཆར་བུ་ཡུག་མ་འཚུབ་ཤིག །
ས་འདི་ས་ངོ་མ་ཤེས་ན། །
བྱང་འབྲི་མོ་རོང་གི་ཡར་མཐའ་རེད། །
སྐྱ་མོ་ཐང་ཆེན་མར་མཐའ་རེད། །
ཡིན་ཐག་ཆོད་དཔལ་མོ་ཐང་ཆེན་ཟེར། །
མི་ང་འདྲ་ང་ངོ་མ་ཤེས་ན། །
སྤྱི་དཔོན་རོང་ཚ་ཁྲ་རྒན་ཟེར། །
ཇུས་ཡག་ཉེས་གྲོས་འགོ་འཛིན་མི་ཡིན། །



རྔོན་པ་མི་བརྒྱུད་བླ་མར་བསྒྱུར།
313
གླུ་འདི་གླུ་ངོ་མ་ཤེས་ན། །
མི་རྒན་དལ་བ་རིན་མིན་ཟེར། །
དཔའ་བོའི་ཚོགས་དང་མཁའ་འགྲོའི་ཚོགས། །
ཡིད་དབང་གཅིག་བསྒྲིམས་ང་ལ་གསོན། །
གསོན་དང་ཞུ་རྒྱུ་ཨེ་འདྲ་གདའ། །
དེ་རིང་བྱང་ཐང་ཁ་བས་གནོན། །
མི་ཕྱུགས་ཤི་སྐྱོན་མ་བྱུང་གོང་། །
འགྲོ་འདུག་གྲོས་ཁ་བྱེད་པའི་དུས། །
ལ་ལས་གཞན་ཡུལ་འགྲིམ་གྱིས་ཟེར། །
ཐབས་སྡུག་ཨེ་འདྲ་ཅི་ཞིག་རེད། །
རང་ཡུལ་གླིང་དཀར་ལྷ་ཡུལ་དོར། །
མི་ཡུལ་འཁྱར་འགྲིམ་བྱེད་འདོད་དེ། །
བཟང་ལེ་མ་རེད་འཆོལ་ལེ་རེད། །
ཆག་སྒོ་རང་གིས་ཉོ་འདོད་རེད། །
ང་སྤྱི་དཔོན་བློ་དང་འགལ་ནས་བྱུང་། །
ལ་ལས་ཇོ་རུ་ཅི་རེད་ཟེར། །
འཇིགས་འཇིགས་སྐྲག་སྐྲག་ཅི་ཡང་བྱེད། ། .
དད་སེམས་མ་ལོག་ཕ་ཡི་བུ། །
འགོག་བཟའ་ལྷ་མོའི་ཇོ་རུ་ཁོང་། །
བདུད་ཕྲུག་མ་རེད་ལྷ་ཕྲུག་རེད། །
སྐྱོར་སྐྱོར་ལྷ་རྣམས་སྐྱོར་ལེ་རེད། །
རུ་རུ་བདུད་ལ་རུ་ལེ་རེད། །
ཞེ་སེམས་དགྲ་ལ་གནག་ལེ་རེད། །



314
རྟ་རྒྱུག་ཁྲི་གསོལ།
ལྟ་བ་ཆོས་ལ་དཀར་ལེ་རེད། །
རང་སྡེ་གསེར་ཕྱེ་སྒྲིལ་མི་རེད། །
བདུད་སྡེ་སྲན་ཕུང་གཏོར་མི་རེད། །
གླིང་དཀར་ཆ་ཆེན་མི་བཞི་དེ། །
ཇོ་རུའི་དཔུང་པ་གཡས་པ་རེད། །
གླིང་གི་ཨ་ནུ་སུམ་ཅུ་དེ། །
ཇོ་རུའི་དཔུང་པ་གཡོན་མ་རེད། །
ང་སྤྱི་དཔོན་ན་སོ་རྒས་ན་ཡང་། །
ལས་སྔ་ཕྱིའི་བཟང་ཞན་ཤེས་ལེ་ཡིན། །
ཕོ་དར་འཕེན་གསུངས་པའི་གཏམ་དེ་བདེན། །
ཁ་ཆར་རི་རྩེར་འཚུབ་ཀྱང་དེ། །
གངས་སེང་མི་འཁོར་ཀ་མེད་རེད། །
ནགས་ལ་མེ་ལྕེ་མཆེད་ཀྱང་དེ། །
རྒྱ་སྟག་མི་འཁོར་ཀ་མེད་རེད། །
ཇོ་རུས་འདུག་བདེ་མ་བཟོད་ཀྱང་། །
གླིང་ལ་མི་ལོག་ཀ་མེད་རེད། །
རང་ས་གླིང་གི་ས་ཆ་དེ། །
བདེ་མཆོག་ལྷ་ཡི་ཞིང་ཁམས་རེད། །
ས་དབང་བསྡུས་པའི་དཀྱིལ་འཁོར་རེད། །
ང་རང་བློ་ཡི་འཆར་སྒོ་ལ། །
སང་གི་ཉི་མ་སྔ་ཤར་ཐོག །
མ་འདུག་གླིང་གི་མོ་སྨན་ལྔ། །
སྐྱ་ལོའི་སེང་ལྕམ་འབྲུག་མོ་གཅིག །



རྔོན་པ་མི་བརྒྱུད་བླ་མར་བསྒྱུར།
315
ནེའུ་ཆུང་ལུ་གུའི་ཚ་རུ་གཉིས། །
སྔོ་ལོའི་བུ་མོ་ལྡེམ་འགྱུར་གསུམ། །
སྐྱ་ལོའི་བུ་མོ་དར་སྒྲོན་བཞི། །
ཕ་ཆེན་ར་བཟའ་གེར་མཛོ་ལྔ། །
ཐང་དཀར་རྒོད་པོ་རེ་ལ་སྤྲུལ། །
རྨ་སྨད་ཡུལ་དུ་གློག་ལྟར་བྱོན། ། །
ཇོ་རུའི་བཞུགས་ཚུལ་ཅི་གདའ་ལྟོས། །
གླིང་དཀར་ཆགས་ལུགས་ཅི་གདའ་ལྟོས། །
རང་ཡུལ་ལོག་ན་ཅི་གདའ་ལྟོས། །
མི་ཡུལ་འཁྱར་ན་ཅི་སྡུག་ལྟོས། །
ཁ་བ་ཨེ་གདའ་ཞིབ་ཀྱིས་ལྟོས། །
དེ་ནས་ཕྱིར་ལོག་བྱུང་བའི་རྟིང༌། །
འགྲོ་འདུག་རིམ་གྲོས་བྱས་པས་ཆོག །
གོ་ན་གླིང་པའི་ཐུགས་ལ་ཞོག །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་དེ་ལྟར་ཕུལ་བ་དང་། ཀུན་གྱིས་མངོན་པར་བསྟོད། ལྷག་
པར་གླིང་གི་མོ་སྨན་ལྔས་བཀའ་བཀོད་དང་དུ་བླངས་ནས་ཕྱི་ཉིན་ཉི་ཤར་ཐོག་
ཐང་དཀར་རྒོད་ལ་སྤྲུལ། འདབ་ཆགས་བྱ་བཞིན་ནམ་འཕང་བཅད་ནས་སྐྱ་
ལྷང་ངེར་དཀར་པོ་གླིང་གི་ཕྱོགས་སུ་འཕུར་སོང་བ་དང་། ཤར་རྒྱ་བྱ་དཀར་
པོ་ལ་འགོའི་བྲག་དཀར་ཞིག་གི་སྟེང་ལ་བབས་ནས་གང་སར་བལྟས་པས་ཤར་
ཕྱོགས་སུ་མཐོ་ནམ་མཁའ་གཡའ་དྭངས། ཁ་བ་མེད། དམའ་ས་གཞིར་སྔོན་
མོ་གཡུ་ཡི་རྡོ་གཅལ་བཀྲམ་པ་ལྟར་སྔོ་ཐིང་ངེར་གནས་པའི་ངོས། གསེར་གྱི་རྒྱ་
ཕིབས་གསུམ་ལྡན་ལ་ཉི་ཟླ་ཁ་སྤྲོད་དུ་བརྒྱན་པའི་རྫོང་རིགས་དུ་མས་ཁེངས་བར་



316
རྟ་རྒྱུག་ཁྲི་གསོལ།
སྣང་ནས་འཇའ་འོད་ཀྱི་གུར་ཕུབ། མེ་ཏོག་གི་ཆར་བབས། དྲི་ཞིམ་གྱི་སྤོས་
འཐུལ། ད་དུང་དུང་དང་རྒྱ་གླིང་། སིལ་སྙན་སོགས་རོལ་མོའི་སྒྲ་སྣ་ཚོགས་
རྣ་བའི་བཅུད་དུ་ཡང་ཡང་བསྒྲགས། ལྷ་ཡི་ཞིང་དུ་སླེབས་པ་ལྟར་སྤྲོ་བ་དཔག་
ཏུ་མེད་པ་བྱུང་བ་དང་འབྲུག་མོ་ཡ་མཚན་གྱིས་ནེའུ་ཆུང་ལ་ན་རེ། ཡུལ་འདི་
ནི་ངེད་གི་ས་ཆ་སླར་ནས་མི་འདྲ། ངེད་ས་བདག་གི་ཡུལ་དུ་སླེབས་ལེ་མ་རེད་
ཞེ། ས་བདག་གི་གནས་ཡུལ་སྐྱིད་མོ་འདི་བཞིན་ཡོད་ལེ་རྣ་བར་གོ་མྱོང་ཟེར།
ནེའུ་ཆུང་གིས་ཨ་ཞེ་འབྲུག་མོ་ཁྱེད་སྣང་བ་མ་འཁྲུལ། ངེད་ཁྲ་མོ་གླིང་གི་ས་ཆ་
དེ་པདྨ་འདབ་བརྒྱད་ཁ་ཕྱེ་བ་ལྟ་བུ་ཞིག་ཡོད་ཟེར་ལེ་དེ་སྔ་མ་ཐོས་སམ། འདི་
གླིང་ས་ཡིན་མིན་ནན་གྱིས་ལྟོས་དང་ཟེར། །
འབྲུག་མོའི་སེམས་ལ་ནེའུ་ཆུང་གིས་ཟེར་བའི་གཏམ་དེ་ཅི་མི་བདེན་དེ།
ཡིན་ནའང་ནན་གྱིས་ལན་གཅིག་བལྟ་དགོས་བསམས་ནས་རི་ཀླུང་ཐམས་ཅད་
ལ་ཞིབ་མོར་བལྟས་པ་དང་། རི་ཞིང་གཤོག་བྱ་བཀྲམ་འདྲ། གཞུང་ཞིང་
མར་ཁུ་བཀང་འདྲ། མཐའ་ཞིང་ཡིག་ཕྲེང་བརྩེགས་འདྲ། ཟུར་ཞིང་ཨ་ལོང་
བཀུག་འདྲ། ཕ་ཞིང་གྲམ་པ་སྐྱ་རིང་། མ་ཞིང་གྲམ་པ་སྐྱ་ཐུང་ཐམས་ཅད་ལ་
ལོ་ཡག་ལྗང་པ་རླུང་གིས་སྐུལ་ནས་རྒྱ་མཚོའི་རྦ་རླབས་ལྟར་འཕྱུར། སྤང་ལེབ་
ཆེན་ཐམས་ཅད་ལ་མེ་ཏོག་ཁྲ་ཆིལ་ལེར་ཁེངས་ནས་ཡོད་པ་རིག་ནས་རང་ས་
གླིང་དཀར་ཡིན་ལེ་དངོས་ཤེས་ན་ཡང་། གནས་སྐབས་ཅི་མི་ཤེས་པའི་ཚུལ་
བསྟན་ནས་འདུག་པའི་སྐབས། ནེའུ་ཆུང་ལུ་གུའི་ཚ་རུས། ཡཱ་འོ་ན་ཨ་ཞེ་
མཁའ་འགྲོའི་ཚོགས་ཚུར་ལ་གསོན་དང་ཞུ་རྒྱུ་ཨེ་འདྲ་གདའ། གོང་དཔོན་
པོས་ཅི་གསུང་མི་ཤེས་དེ། གཡོག་ངན་པས་ལག་མགོ་འཁྲུ་རྒྱུ་དེ་རེད། དེ་
རིང་ཉི་མའི་གདོང་གང་ལ་ཡིན་ལུགས་མིན་ལུགས་ཀྱི་གླུ་ལེན་ང་ལ་བབས་གདའ་
ཟེར་ཅོག་གའི་དྲུག་འགྱུར་ལ་དྲངས་ནས་གླུ་འདི་འདྲ་ཞིག་བླངས་སོ། །
གླུ་ཨ་ལ་ཐ་ལ་ཐ་ལ་རེད། །



རྔོན་པ་མི་བརྒྱུད་བླ་མར་བསྒྱུར། །
317
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དེ་ནས་ལྷ་ཞིག་འབོད་ལེ་འདི། །
དག་པ་ལྷ་ཡི་ཞིང་ཁམས་ནས། །
མཐོ་གསེར་ལོ་བརྩེགས་པའི་ཁྲི་སྟེང་ནས། །
དུང་ལོ་འབར་བའི་ཡང་སྟེང་ནས། །
མ་རྗེ་བཙུན་སྒྲོལ་མ་དཀར་སྔོན་རྣམས། །
དེ་རིང་ནེའུ་ཆུང་གྲོགས་ལ་བྱོན། །
གླུ་ལེན་འགོ་མོ་བཟང་བར་ཤོག །
ངག་འགུགས་བསམ་དོན་འགྲུབ་པར་ཤོག །
ས་འདི་ས་ངོ་མ་ཤེས་ན། །
བྲག་དཀར་མདའ་སྒྲོ་འདྲ་ལེ་འདི། །
ཤར་རྒྱུ་བྱ་དཀར་པོའི་ལ་མགོ་རེད། །
རྒྱལ་ཆེན་རིགས་བཞིའི་གནས་ཡུལ་ཟེར། །
ང་འདྲ་ང་ངོ་མ་ཤེས་ན། །
སྐྱེ་བ་འདི་ཡི་གོང་རོལ་ན། །
དབུས་སངས་རྒྱས་རིགས་ཀྱི་མཁའ་འགྲོ་ཡིན། །
དེ་ནས་སྐྱེ་བ་མི་ཡུལ་བླངས། །
སྔོ་ལོ་སྟོན་པའི་སྲས་མོར་བཀོད། །
སྐྱེས་ཡག་ལུས་ལ་མ་འཛོམས་དེ། །
སྔོན་ཤེས་ལུང་བསྟན་གསལ་མི་ཡིན། །
གླུ་འདི་གླུ་ངོ་མ་ཤེས་ན། །
ནེའུ་ཆུང་ཅོག་གའི་དྲུག་འགྱུར་ཟེར། །



318
རྟ་རྒྱུག་ཁྲི་གསོལ།
དེ་རིང་གླུ་ལེན་ང་ལ་བབས། །
ཡར་ལ་གཟིགས་དང་མཁའ་འགྲོ་བཞི། །
ཡང་སྒོས་སེང་ལྕམ་ལྷ་མོས་གཟིགས། །
རྒྱབ་རི་སེང་གེ་འགྱིངས་འདྲ་འདི། ། །
གེར་མཛོའི་རི་དམར་དབང་ཞུ་རེད། །
དགྲ་ལྷ་ཝེར་མའི་བསྟན་མཁར་རེད། །
གཡས་རི་དར་དཀར་བཤམས་འདྲ་འདི། །
རྨ་ལྷ་རི་བསམ་མ་ཡོན་ཏན་རེད། །
གཡོན་རི་མཚལ་དམར་སྤུངས་འདྲ་འདི། །
ཤར་གྱི་རྨ་ཆེན་སྤོམ་ར་རེད། །
གླིང་གཞི་བདག་ཆགས་པའི་གནས་ཡུལ་རེད། །
མདུན་རི་ནོར་བུ་བཙུགས་འདྲ་འདི། །
སྒ་སྡེ་སྐྱོགས་རི་སྨུག་པོ་རེད། །
ཕྱག་དྲུག་མགོན་པོའི་བསྟན་མཁར་རེད། །
གཞི་བདག་འཁོར་གྱིས་བསྐོར་བའི་རི། །
རི་བཞི་ནོར་བུ་ཁ་སྤྲོད་རེད། །
ལུང་བཞི་པདྨ་འདབ་བརྒྱུད་རེད། །
ཆུ་མར་བབས་ཐམས་ཅད་བདུད་རྩི་རེད། །
རྩྭ་ཡར་འཚར་ཀླུ་བདུད་རྡོ་རྗེ་རེད། །
དེ་ནས་གཟིགས་དང་མཁའ་འགྲོ་བཞི། །
ཤར་ལ་རྫོང་གཅིག་ཆགས་ལེ་དེ། ། །
དངུལ་དཀར་མེ་ལོང་བརྒྱན་པའི་རྫོང་། །
རྫོང་ཡ་གིའི་རྫོང་མིང་མ་ཤེས་ན། །



རྔོན་པ་མི་བརྒྱུད་བླ་མར་བསྒྱུར།།
319
མིང་ངོ་མ་དངུལ་ཆུ་ཁྲོ་རྫོང་ཟེར། །
ཞལ་ལུ་འབུམ་པའི་ཕོ་བྲང་རེད། །
ལྷོ་ཕར་ན་རྫོང་གཅིག་ཆགས་ལེ་དེ། །
དངུལ་དཀར་བཅུག་དཀྲིས་བསྐོར་བའི་རྫོང་། །
རྫོང་ཕ་གིའི་རྫོང་མིང་མ་ཤེས་ན། །
མིང་ངོ་མ་དཀར་མོ་བཅུག་དཀྲིས་ཟེར། །
ཁ་ཤས་རྒོད་ཚང་ཁ་གཡེར་ཟེར། ། ་
ལ་ལས་སྨུག་པོ་སྟོང་རྫོང་ཟེར། །
སེང་ཨ་དོམ་མི་ཡི་ཕོ་བྲང་རེད། །
ནུབ་ལ་རྫོང་གཅིག་ཆགས་ལེ་དེ། །
རྫོང་བཙན་རྭ་ཅོ་འདྲ་བའི་རྫོང་། །
རྫོང་དེ་ཡི་རྫོང་མིང་མ་ཤེས་ན། །
མིང་ངོ་མ་མཛོ་མོ་རུ་རྫོང་ཟེར། །
ཁ་ཤས་ཕོ་རོག་སྙིང་རྫོང་ཟེར། །
སྟག་རོང་བེར་དམར་ཕོ་བྲང་རེད། །
བྱང་མར་ན་རྫོང་གཅིག་ཆགས་ལེ་དེ། །
བྱ་ཁྱུང་སྒོ་ང་རུམ་འདྲའི་རྫོང་། ། །
རྫོང་མ་གིའི་རྫོང་མིང་མ་ཤེས་ན། །
རྫོང་དེ་ལ་ཤར་ལུང་རི་དྲུག་ཟེར། །་
དཔའ་ཚ་ཞང་འདན་མའི་ཕོ་བྲང་རེད། །
དབུས་ན་རྫོང་གཅིག་ཆགས་ལེ་དེ། །
ཇ་མཁར་གནམ་ལ་ཐུག་འདྲའི་རྫོང་། །
རྫོང་དེ་ཡི་རྫོང་མིང་མ་ཤེས་ན། །



320
རྟ་རྒྱུག་ཁྲི་གསོལ།
མིང་ངོ་མ་ཇ་མཁར་སྨུག་པོ་ཟེར། །
ཇ་རླངས་སྨུག་པོ་འཚུབ་འདྲ་དེ། །
སྨན་སེང་ལྕམ་ལྷ་མོའི་ཕོ་བྲང་རེད། །
དེ་གཤམ་རྫོང་གཅིག་ཆགས་ལེ་དེ། །
ཕོ་བྲང་ལྷ་དང་མཉམ་ལེའི་རྫོང་། །
རྫོང་དེ་ཡི་རྫོང་མིང་མ་ཤེས་ན། །
སྐུ་མཁར་སེང་འབྲུག་སྟག་རྩེ་ཟེར། །
སངས་རྒྱས་སྟོང་གིས་མངགས་ལེའི་བུ། །
ཇོ་རུ་ལྷ་ཡི་ཕོ་བྲང་རེད། །
གླིང་དཀར་ལྷ་ལུང་བཅོ་བརྒྱད་ལ། །
དཔྱད་ན་རྫོང་ཆེན་བཅོ་བརྒྱད་གདའ། །
རེ་རེ་ཞུ་བའི་དུས་ཁོམ་མེད། །
ཨ་འབྲུག་བུ་མོ་སེང་ལྕམ་ཁྱེད། །
ནན་གྱིས་གཟིགས་ལ་སྨོན་ལམ་མཛོད། །
རྨ་སྨད་གཡུ་ལུང་སུམ་མདོ་ལ། ། །
འཇའ་འོད་གུར་ཁང་ཕུབ་ནས་གདའ། །
མེ་ཏོག་ཆར་པ་བབས་ནས་གདའ། །
དྲི་ཞིམ་སྤོས་དཀར་འཐུལ་ནས་གདའ། །
ལྷ་ཡི་ཞིང་ཁམས་གཉིས་མེད་གདའ། །
རྣམ་སྤྲུལ་ལྷ་སྲས་ཇོ་རུ་ཁོང་། །
བཞུགས་ཡོད་ལེ་ལག་པའི་མཐིལ་ལ་གསལ། །
བལྟ་མི་དགོས་ཁྲ་ཆུང་མིག་གིས་མཐོང་། །
ཉན་མི་དགོས་རྣ་བས་བདུད་རྩི་ལེན། །



རྔོན་པ་མི་བརྒྱུད་བླ་མར་བསྒྱུར།
321
འགྲོ་མི་དགོས་རྐང་པས་འཁོར་ལོ་བསྐོར། །
གླུ་གོ་ན་བུ་མོའི་ཡིད་ལ་ཞོག །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་དེ་ལྟར་ཕུལ་བ་དང་། ཕ་ཆེན་ར་བཟའ་གེར་མཛོ་གཙོས་མཁའ་
འགྲོ་མ་གཉིས་ཀྱིས། ནེའུ་ཆུང་གིས་ཟེར་བ་ཤིན་ཏུ་བདེན། ད་རེས་ཨ་ལྕམ་
འབྲུག་མོ་ཁྱེད་ཀྱིས་རྟགས་དང་རྟེན་འབྲེལ་ལེགས་པའི་གསོལ་བ་སྨོན་ལམ་མ་
འཕྱུགས་པ་ཞིག་འདེབས་དགོས་ཟེར་བསྐུལ་བས། སྒ་སྐྱ་ལོ་སྟོན་པའི་སྲས་མོ།
སྒྲོལ་མ་དཀར་མོའི་སྐྱེ་བ། མཁའ་འགྲོ་འབུམ་གྱི་གཙོ་མོ། སེང་ལྕམ་འབྲུག་
མོའི་ཐུགས་ལ་གཏམ་སྙན་པོ་ནེའུ་ཆུང་གི་གླུ་ལ་དཔྱད་ན། ས་སྐྱིད་མོ་ལྷ་ཡུལ་
འདྲ་ལེ་འདི་གླིང་ཇོ་རུའི་བཞུགས་ཡུལ་ཡིན་ངོ་རེད། བཀྲ་ཤིས་པའི་ཉི་མ་དེ་
རིང་། གསོལ་བ་སྨོན་ལམ་ཡང་དག་པ་ཞིག་འདེབས་དགོས་དགོངས་ནས་
རྒོད་ཐང་སྨུག་ལ་སྤྲུལ་བའི་ལུས་དེ་ཐང་དཀར་ཞིག་ལ་བརྫུས། གཤོག་སྤྲུགས་
ལན་གསུམ་བརྒྱབ། ངོ་འཛུམ་འཁྱིལ་ལེར་སྤྱན་མིག་མཁའ་འགྲོ་མ་བཞི་ལ་
གཟིགས། དགའ་སེང་དྲུག་འགྱུར་ལ་དྲངས་ནས་གླུ་འདི་སྐད་ཅིག་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
སངས་རྒྱས་ཆོས་དང་དགེ་འདུན་གསུམ། །
མ་གཡེངས་བུ་མོའི་ཁ་འཛིན་མཛོད། །
གནས་མཁའ་སྤྱོད་གྲུབ་པའི་ཞིང་ཁམས་ནས། །
མ་རྗེ་བཙུན་སྒྲོལ་མ་དཀར་སྔོན་རྣམས། །
གསོལ་བ་འདེབས་སོ་བྱིན་གྱིས་རློབས། །



322
རྟ་རྒྱུག་ཁྲི་གསོལ།
སྨན་འབྲུག་མོའི་གླུ་སྣེ་དྲངས་སུ་གསོལ། །
ས་འདི་ས་ངོ་མ་ཤེས་ན། །
ཤར་རྒྱུ་བྱ་དཀར་མོའི་ལ་མགོ་རེད། །
བྲག་དཀར་རྒོད་གཤོག་བརྐྱངས་འདྲ་འདི། ། .
དགྲ་ལྷ་རྟ་གདུགས་ཕོ་བྲང་རེད། །
ཐང་སྨུག་གཤོག་འགྱུར་རྒྱག་འདྲ་འདི། །
དགེ་བསྙེན་བཅུ་གསུམ་ཕོ་བྲང་རེད། །
ང་འདྲ་ང་ངོ་མ་ཤེས་ན། །
སྐྱེ་བ་འདི་ཡི་སྔོན་རོལ་ན། །
འཁོར་བའི་དུག་མདའ་མ་ཕོག་དུས། །
བག་ཆགས་དྲི་མ་མ་འགོས་དུས། །
གཅན་གཟན་ལྤགས་པ་མ་གྱོན་དུས། །
གནས་བདེ་ཆེན་ལྷ་ཡི་ཞིང་ཁམས་ན། །
ཡེ་ཤེས་མཁའ་འགྲོ་ཚེ་སྒྲོལ་མ། །
སྒྲོལ་མ་དཀར་མོའི་སྐུ་སྐྱེ་ཡིན། །
དེ་ནས་སྐྱེ་བ་གླིང་ལ་བླངས། །
ཡབ་སྐྱ་ལོ་སྟོན་པའི་སྲས་མོར་བསྐོས། །
མིང་ལ་སེང་ལྕམ་འབྲུག་མོ་བཏགས། །
གླུ་འདི་གླུ་ངོ་མ་ཤེས་ན། །
འབྲུག་མོའི་དགའ་སེང་དྲུག་འགྱུར་ཟེར། །
དེ་རིང་བཀྲ་ཤིས་ཉི་མ་ལ། །
ཁྲི་གདུགས་སྤྲིན་མེད་ཉི་འོད་འཆར། །
སྐྱེ་འགྲོ་ཤུགས་ཀྱིས་དྲོད་ནས་བྱུང་། །



323
རྔོན་པ་མི་བརྒྱུད་བླ་མར་བསྒྱུར།
འབྲུག་མོའི་བློ་མུན་དྭངས་ནས་བྱུང་། །
བཞེངས་པའི་མཁར་དེ་རིག་ནས་བྱུང་། །
སྒུག་པའི་གཏམ་དེ་གོ་ནས་བྱུང༌། །
ཨ་རོགས་བུ་མོ་རྩེད་རོགས་མ། །
ཉོན་དང་སྨོན་ལམ་ཨེ་འདྲ་གདའ། ། །
དབུས་སུ་ཆགས་པའི་ཇ་མཁར་ནང༌། །
ཇ་ཐབ་གསེར་ཐབ་ཁྲ་མོ་གདའ། །
གསེར་ཐབ་ཁྲ་མོའི་ཇ་མ་ལ། །
སེང་ལྕམ་འབྲུག་མོ་ཡོང་བར་ཤོག །
སྐྲ་བདག་ཇོ་རུ་བབ་པར་ཤོག །
སྐྱ་ལོའི་བུ་མོ་བསོད་བསགས་དང་། །
ཚེ་གཅིག་འདུག་སྐྱིད་ཡོང་བར་ཤོག ། །
ཤར་ལ་རྫོང་གཅིག་ཆགས་ལེ་དེ། །
ཞལ་ལུ་འབུམ་པའི་ཕོ་བྲང་རེད། །
ཕ་ཆེན་ར་བཟའ་གེར་མཛོ་ཁྱེད། །
འབུམ་མཁར་འཛིན་པའི་སྨོན་ལམ་ཡོད། །
ལྷོ་ལ་རྫོང་གཅིག་ཆགས་ལེ་དེ། །
སེང་ཨ་དོམ་མི་ཡི་ཕོ་བྲང་རེད། །
བསོད་བསགས་ཟླ་བ་མཛེས་ལྡན་ཁོང་། །
མཁར་བདག་འཛིན་པའི་སྨོན་ལམ་ཡོད། །
ནུབ་ལ་མཁར་གཅིག་ཆགས་ལེ་དེ། །
རྗེ་རྟ་མགྲིན་དམར་པོའི་ཕོ་བྲང་རེད། །
ལས་ལྡན་བུ་མོ་གསེར་མཚོ་ཁོང་། །



324
རྟ་རྒྱུག་ཁྲི་གསོལ།
མཁར་བདག་འཛིན་པའི་སྨོན་ལམ་ཡོད། །
བྱང་ལ་མཁར་གཅིག་ཆགས་ལེ་དེ། །
དཔའ་ཚ་ཞང་འདན་མའི་ཕོ་བྲང་རེད། །
སྐལ་ལྡན་བུ་མོ་ཨ་སྒྲོན་ཁོང་། །
འདན་མཁར་འཛིན་པའི་སྨོན་ལམ་ཡོད། །
ཨ་ཆུང་བུ་མོ་ནེའུ་ཆུང་གཅིག །
སྔོ་ལོའི་བུ་མོ་ལྡེམ་འགྱུར་གཉིས། །
སྐྱ་ལོའི་བུ་མོ་དར་སྒྲོན་གསུམ། །
སེང་ལྕམ་ང་དང་མཉམ་འདུག་བྱེད། །
ཞིམ་པོའི་ཟས་དེ་མཉམ་ཟ་བྱེད། །
སྙན་པའི་གླུ་དེ་མཉམ་ལེན་བྱེད། །
འདུག་ན་གྲུམ་སྟེང་མཉམ་འདུག་བྱེད། །
དགྲ་ལ་མདུང་མོ་མཉམ་ཟིང་བྱེད། །
རྣ་བ་ཨེ་གོ་བུ་མོ་གསུམ། །
སྨོན་ལམ་ཅི་བཏབ་འགྲུབ་པར་ཤོག །
བཀྲ་ཤིས་ནམ་མཁའ་གང་བར་ཤོག །
ཅེས་གླུ་མཇུག་རྫོགས་པ་དང་། བུ་མོ་རྣམས་ཀྱི་ཕྱོགས་སུ་ཤར་རླུང་ཤར་
ནས་བརྒྱབ། ལྷོ་རླུང་ལྷོ་ནས་བརྒྱབ། ནུབ་རླུང་ནུབ་ནས་བརྒྱབ། བྱང་
རླུང་བྱང་ནས་བརྒྱབ། ཤ་རུལ་གྱི་དྲི་ངད་ཤིན་ཏུ་ལྡང་བས་ཅི་ཡིན་གང་ཡིན་
ཟེར་བཞིན། བྲག་གི་རྩེ་ལ་འཛེགས་ནས་གང་སར་བལྟས་པས། ཁ་བ་བལ་
འདབ་ཙམ་ཞིག་ཡོད་པའི་མར་གཤམ། ཤུག་གསེབ་ཅིག་གི་འགྲམ་ལ་ཕོ་རོག་
དང་སྐྱ་གས་བྱ་རྒོད་ཤ་རོའི་སྟེང་ལ་རུབ་པ་ལྟ་བུ་མཐོང་བ་ལས་ངོ་མ་ཅི་ཡིན་མ་
ཤེས། ཉེ་མོར་སོང་ནས་ནན་གྱིས་དཔྱད་པས་ཇོ་རུར་གྲོངས་ནས་སྟེང་ཉི་མ་



325
རྔོན་པ་མི་བརྒྱུད་བླ་མར་བསྒྱུར།
ཕོག་ས་སྐམ། འོག་ས་ལ་ནོན་ས་རུལ་ནས་དྲི་ངད་ཀྱིས་ཁེངས། ཁོག་ཀུན་
དགའ་ར་བ་དང་གློ་བ། མཆིན་པ། གྲོད་པ་བཅས་འབུས་བཟས་ནས་ཅི་
ཡང་མ་ལྷག ལྕང་དཀར་བེར་ཀ་དང་། ལྕང་སྨུག་བེར་ཀ སྟོང་གསུམ་གྲ་
སྐྱེ་བཅས་ཕྱོགས་བཞིར་ཐོར་འདུག་པ་མིག་ལམ་དུ་གསལ་ལེར་འཆར།
འབྲུག་མོས་རང་སྣ་སྦར་མོས་བཀབ་ནས་ལས་མི་དག་པའི་ཇོ་རུ་འདི་སྔ་ས་
ནས་ཤི་ལེ་རེད་ཟེར་ནས་གཞན་མཁའ་འགྲོ་མ་གསུམ་དང་མཉམ་དུ་ཕུང་པོར་
གཡས་སྐོར་གསུམ་དང་། གཡོན་སྐོར་གསུམ་བརྒྱབ་ནས་བསྡད། ནེའུ་ཆུང་
གི་སེམས་ལ་ཇོ་རུ་འདི་སངས་རྒྱས་སྟོང་གི་ཕོ་ཉ། རྗེ་རིགས་གསུམ་མགོན་པོའི་
སྤྲུལ་པ། ལྷ་ཤཱཀྱ་ཐུབ་པའི་རྗེས་འཇུག ལྷོ་འཛམ་བུ་གླིང་གི་དམག་དཔོན།
ཕྱོགས་བཞིའི་དགྲ་ཆེན་བཞི་ཡི་ཁ་གནོན་དུ་ལྷ་གོང་མས་བསྐོས་ལེ་རེད། ཁོང་
སྐུ་ག་ལ་གཤེགས་བསམ་ནས་གཡས་སྐོར་གསུམ་དང་གཡོན་སྐོར་གསུམ་བརྒྱབ་
ནས་དཀྲུག་དཀྲུག་ལན་འགའ་བྱས་ཀྱང་། ས་རྡོར་གྱུར་པའི་ཚུལ་ལས་གསོན་
པོར་གནས་པའི་རྣམ་པ་ཙམ་ཡང་མེད་པས། སྤྱན་ཆབ་ཉིལ་ཉིལ་དུ་བསིལ་
བའི་སྐབས་དེར། འབྲུག་མོས་ཇོ་རུ་ཤི་ནས་ཡུན་རིང་ཕྱིན་གདའ། ཐབས་
གཞན་ནི་ངེད་ལ་མེད། དེ་ལས་ངས་འཕོ་བ་ཞིག་ཨེ་བྱེད་ཟེར་མཁའ་འགྲོ་མ་
བཞི་ལ་དྲིས། ཁོང་ཚོས་མགྲིན་གཅིག་ཏུ་ཁྱེད་ནི་སྒྲོལ་མ་དཀར་མོའི་སྤྲུལ་པ་
ཡིན་པས། འཕོ་བ་རིམ་སྟོན་མཛོད་ཅེས་ལན་བཏབ། །
སེང་ལྕམ་འབྲུག་མོས་རྒོད་ཐང་དཀར་གྱི་སྤྲུལ་པ་ནས་མོ་ལོ་བཅོ་ལྔའི་ལོ་
ཚད་ཙམ་གྱི་སྐུ་མདོག་བཏོན་ནས་རྡོ་རྗེ་དཀྱིལ་ཀྲུང་མཛད། སྤྱན་མིག་ནམ་
མཁར་གཟིགས། འཕོ་ལུང་ཡིད་ལ་བསྒོམ་ནས་ཕཊ་སྒྲ་ཀུན་གྱིས་གོ་ལེ་ལན་
གསུམ་རྒྱག་པའི་དུས་ན། ཇོ་རུའི་དགོངས་པ་ནམ་མཁའ་སྟོང་པའི་བང་་་
མཛོད་དུ་བཞུགས་རུང་། འབྲུག་མོའི་འཕོ་བར་སྒྲོལ་མ་དཀར་མོའི་འདྲེན་
སྟོན་ཡོད་པས་ཇོ་རུའི་སྐུ་གདུང་དེ་གཞོག་བསྒྱུར་ནས་འཕོ་བ་ཐེབས་ལ་ཁད་བྱས།



326
རྟ་རྒྱུག་ཁྲི་གསོལ།
ཤངས་གཡས་པའི་སྦུགས་ཁ་ནས་ཁྲག་ཅུང་ཙམ་བབས། ཇོ་རུས་དེ་ཉིད་དུ་
སྟོང་ཉིད་ཀྱི་རི་བོ་ལ་བསྒོམ་ནས་བཞུགས། འབྲུག་མོས་འཕོ་ལུང་ནི་ལམ་དུ་
སོང་། རྣམ་ཤེས་ནི་གར་འགྲོ་ངས་རིག་མ་ཐལ་ཟེར། མཁའ་འགྲོ་མ་བཞི་པོ་
ཅི་བྱེད་མེད་པར་ད་འོ་ན་ངེད་རྣམས་བཤར་རེར་ལོག་འགྲོ་བ་ལས་ཡག་ལེ་མི་
གདའ་ཟེར། ཉི་མ་ཕྱེད་ཡོལ་ཙམ་ལ་བྱང་འབྲི་མོ་རོང་གི་ཐང་ཆེན་ལ་རྒོད་
ཐང་སྨུག་ལྔ་པོ་དེ་སྐྱ་ལྷང་ངེར་འབྱོར་བ་དང་། གླིང་པ་རྣམས་དགའ་སྐྱིད་
ཀྱིས་གཏམ་དང་སྐད་ཆ་ཅི་འདྲ་གདའ་འདྲི་བར་འགྲོ་དགོས་ཟེར་བའི་དུས་ན་
སྟག་རོང་དཔོན་པོ་ཁྲོ་ཐུང་གདོང་དུ་ཐོན་ནས་མཁའ་འགྲོ་མ་ལྔ་པོར། ཡཱ་བུ་
མོ་རྣམས་གཏམ་དང་སྐད་ཆ་ཅི་འདྲ་ཡོད། མདོ་ཁམས་གླིང་གི་ས་ཆ་དེ་སྔར་
དང་མི་འདྲ་ཆགས་ལུགས་ཅི་འདྲ་གདའ། མ་ངན་ཇོ་རུ་འགོག་ཚ་དེ་བདེ་སྡུག་
བཟང་ཞན་ཅི་འདྲ་གདའ་ཟེར། བུ་མོ་ལྔ་པོས་གཏམ་ངན་དེ་ཁྲོ་ཐུང་ཊ་རུ་
མགོ་ལ་བཤད་མི་རུང་བསམས་ནས་ཕ་སྤྱི་དཔོན་རོང་ཚ་ཁྲ་རྒན་གྱིས་གཙོས།
གླིང་གི་བླ་རབ་དང་ཁྲ་གླག་སྤྱང་གསུམ། གདོང་ཆོས་ལུ་བུ་ཡི་དར་འཕེན་རྨུ་
སྤྱང་རིན་ཆེན་དར་ལུ་སོགས་ཁོང་རྣམས་པའི་གམ་དུ་བཅར་བ་དང་ནེའུ་ཆུང་
གིས་གླུ་རྟ་ཅོག་གའི་དྲུག་འགྱུར་ལ་དྲངས་ནས་གླུ་འདི་སྐད་ཅིག་ཞུས་སོ། །
གླུ་ཨ་ལ་ཐ་ལ་ཐ་ལ་རེད། ། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
སྟེང་ནས་སངས་རྒྱས་བཟང་གསུམ་མཁྱེན། །
བར་ནས་ཡི་དམ་ལྷ་ཚོགས་མཁྱེན། །
འོག་ནས་མཁའ་འགྲོ་ཆོས་སྐྱོང་མཁྱེན། །
དེ་རིང་བུ་མོའི་གླུ་སྣ་དྲོངས། །



རྔོན་པ་མི་བརྒྱུད་བླ་མར་བསྒྱུར།
327
ས་འདི་ས་ངོ་མ་ཤེས་ན། །
བྱང་གི་འབྲི་མོ་ཐང་ཆེན་རེད། །
ང་འདྲ་ང་ངོ་མ་ཤེས་ན། །
ཡབ་སྐྱ་ལོ་སྔོ་ལོ་གྲོ་ལོ་གསུམ། །
སྔོ་ལོ་སྟོན་པའི་སྲས་མོ་ཡིན། །
ནེའུ་ཆུང་ལུ་གུའི་ཚ་རུ་ཟེར། །
གླུ་འདི་གླུ་ངོ་མ་ཤེས་ན། །
ནེའུ་ཆུང་ཅོག་གའི་དྲུག་འགྱུར་ཟེར། །
ས་ག་མ་ཡུལ་ལ་མི་ལེན་དེ། །
དུས་དེ་རིང་ཚོ་ཆེན་གླིང་ལ་ལེན། །
མཐོ་བ་སྤྱི་དཔོན་མན་ཆོད་གཅིག །
དམའ་བ་དམག་དམངས་ཡན་ཆོད་གཉིས། །
གསོན་དང་འདྲ་མ་ཨེ་འདྲ་གདའ། །
ཤར་ཕྱོགས་གླིང་གི་ས་ཆ་ལ། །
སྔར་དང་མི་འདྲ་བདེ་སྐྱིད་འཛོམས། །
བདེ་སྐྱིད་འཛོམས་ལུགས་ཨེ་འདྲ་གདའ། །
སྟེང་ལྷ་ཡུལ་ས་ལ་འཕོས་འདྲ་གདའ། །
སྐྱབས་སངས་རྒྱས་བསྟན་པའི་རྩ་བ་ཚུགས། །
རྗེ་དགེ་འདུན་དུ་མའི་འདུ་ར་འཚོགས། །
ཆོས་མ་ཎིའི་སྙིང་པོ་འདྲེན་ཞེ་གདའ། །
ད་རུང་ལྟད་མོ་ཨེ་འདྲ་གདའ། །
སྔར་མེད་སྐུ་མཁར་རྫོང་རབ་མང་། །
སྐར་ཚོགས་ས་གཞིར་བཀྲམ་འདྲ་གདའ། །



328
རྟ་རྒྱུག་ཁྲི་གསོལ།
ཁྱད་འཕགས་སེང་འབྲུག་སྟག་རྩེ་ཞེས། །
རྒྱ་དཀར་ནག་གཉིས་ལ་མི་བྱུང་ལེ། །
ལྷོ་འཛམ་བུ་གླིང་ལ་མི་སྲིད་ལེ། །
སྲིད་འདི་ན་མེད་ལེའི་སྐུ་མཁར་ཞིག །
དཀར་ཉིན་མོ་མགོ་ནག་མི་ཡིས་བཞེངས། །
ནག་མཚན་མོ་ལྷ་ཀླུ་གཉན་གྱིས་བཞེངས། །
མཁར་སེང་འབྲུག་སྟག་རྩེ་ཞབས་མ་དེ། །
ཕྱི་མི་འགྱུར་ངར་མ་ཁྲོ་ལས་གྲུབ། །
ནང་མི་འགྱུར་ཀ་གདུང་དངུལ་ལས་གྲུབ། །
འོག་ཀླུ་མོ་འཁོར་གྱིས་བཞེངས་ལེ་ཟེར། །
ཀླུ་གཙུག་ན་རྒྱལ་པོའི་ཕོ་བྲང་ཟེར། །
མཁར་ཐོག་བརྩེགས་གསུམ་གྱི་བར་མ་དེ། །
ཕྱི་མི་འགྱུར་སྲ་བོ་ལྕགས་ལས་གྲུབ། །
ནང་ཀ་གདུང་སེར་པོ་གསེར་ལས་གྲུབ། །
བར་བཙན་འཁོར་རྣམས་ཀྱིས་བཞེངས་ལེ་ཟེར། །
གཉན་སྐུ་ལྷ་གེར་མཛོའི་ཕོ་བྲང་ཟེར། ། །
མཁར་ཐོག་བརྩེགས་གསུམ་པའི་རྩེ་མོ་དེ། །
ཕྱི་མི་འགྱུར་སེར་པོ་རག་ལས་གྲུབ། །
མཐོ་གོང་མ་ལྷ་ཡིས་བཞེངས་ལེ་ཟེར། ། ་
ལྷ་ཚངས་པ་དཀར་པོའི་ཕོ་བྲང་ཟེར། །
ས་ཕྱོགས་བཞིར་མཁར་བཞི་བཞེངས་ནས་གདའ། །
ཤར་སྐུ་མཁར་དཀར་པོ་དུང་ལས་གྲུབ། །
དུང་གི་མཎྜལ་ཕུལ་འདྲ་གདའ། །



རྔོན་པ་མི་བརྒྱུད་བླ་མར་བསྒྱུར།
329
དཀར་པོ་དུང་གི་རྒྱ་ཕིབས་ཕུབ། །
དུང་གི་ཟླ་བ་ཤར་འདྲ་གདའ། །།
ལྷོ་སྐུ་མཁར་སྔོ་མོ་གཡུ་ལས་གྲུབ། །
གཡུ་ཡི་མཎྜལ་ཕུལ་འདྲ་གདའ། །
སྔོ་མོ་གཡུ་ཡི་རྒྱ་ཕིབས་ཕུབ། །
གཡུ་ཡི་པ་ཊ་བརྒྱན་འདྲ་གདའ། །
ནུབ་སྐུ་མཁར་དམར་པོ་བྱུར་ལས་གྲུབ། །
བྱུ་རུའི་མཎྜལ་ཕུལ་འདྲ་གདའ། །
དམར་པོ་བྱུ་རུའི་རྒྱ་ཕིབས་ཕུབ། །
བྱུ་རུའི་རྒྱལ་མཚན་བཙུགས་འདྲ་གདའ། །
བྱང་སྐུ་མཁར་ཁྲ་བོ་གཟི་ལས་གྲུབ། །
གཟི་ཡི་མཎྜལ་ཕུལ་འདྲ་གདའ། །
ཁྲ་བོ་གཟི་ཡི་རྒྱ་ཕིབས་ཕུབ། །
གཟི་ཡི་རྒྱན་ཆ་སྤྲས་འདྲ་གདའ། །
གླིང་གི་དཔའ་རྟུལ་སུམ་ཅུ་ལ། །
རྫོང་རབ་སུམ་ཅུ་བཞེངས་ནས་གདའ། །
རྫོང་ཆེན་ཆགས་ལུགས་དེ་འདྲ་རེད། །
རྫོང་ཆུང་གྲངས་ལ་བརྩི་ཐབས་མེད། །
ས་ཞིང་ཁ་ཆགས་ལུགས་ཨེ་འདྲ་གདའ། །
རི་ཞིང་གཤོག་བྱ་བཀྲམ་འདྲ་གདའ། ། །
གཞུང་ཞིང་མར་ཁུ་བཀང་འདྲ་གདའ། །
མཐའ་ཞིང་ཡིག་ཕྲེང་བྲིས་འདྲ་གདའ། །
ཟུར་ཞིང་གཤོག་གུར་ཕུབ་འདྲ་གདའ། །



330
.
རྟ་རྒྱུག་ཁྲི་གསོལ།
ཕ་ཞིང་གྲམ་པ་སྐྱ་རིང་གདའ། །
མ་ཞིང་གྲམ་པ་སྐྱ་ཐུང་གདའ། །
འབྲུ་སྔོན་མོའི་གཏེར་ཁ་བཅོ་བརྒྱད་གདའ། །
གླིང་གི་ཕ་གཞིས་ཆགས་ནས་གདའ། །
གླིང་གི་མ་གཞིས་ཚུགས་ནས་གདའ། །
རྟགས་དང་རྟེན་འབྲེལ་མང་ནས་གདའ། །
བཀྲ་མ་ཤིས་གཏམ་ཞིག་མཐོང་རྒྱུ་གདའ། །
འགོག་བཟའ་ལྷ་མོའི་ཇོ་རུ་ཁོང་། །
མི་ལེགས་སྐུ་ཚེ་འདས་ནས་གདའ། །
སྟེང་གི་སྐུ་གདུང་སྐམ་ནས་གདའ། །
འོག་གི་སྐུ་གདུང་རུལ་ནས་གདའ། །
ཁ་མིག་སྣ་སོགས་དབང་པོ་ལྔ། །
ཅི་ཡོད་བྱ་ཡིས་བཟས་ནས་གདའ། །
ལྕང་དཀར་བེར་ཀ་དེ་དང་གཅིག །
ལྕང་སྨུག་བེར་ཀ་དེ་དང་གཉིས། །
སྟོང་གསུམ་གྲ་སྒྱེ་རྣོ་དགུ་གསུམ། །
ཕོར་རུ་ཨ་གས་རྩིད་འཛིན་བཞི། །
ཕོར་རུ་ངོ་ཚ་བློ་གྲོལ་ལྔ། །
ལྕང་ཕོར་ཁྲ་གོག་དེ་དང་དྲུག །
ཕྱོགས་བཞི་མཚམས་བརྒྱད་ཐོར་ནས་གདའ། །
ཐབས་མེད་གྲོས་པའི་རྟིང་མ་ལ། ། .
འབྲུག་མོས་འཕོ་བ་བརྒྱབ་ན་ཡང་། །
འཕོ་བ་ལམ་ལ་ག་ནས་འགྲོ། །



རྔོན་པ་མི་བརྒྱུད་བླ་མར་བསྒྱུར།
331
རྣམ་ཤེས་གར་འགྲོ་མ་ཤེས་ཐལ། །
ཇོ་རུ་གླིང་ལ་མ་བཞུགས་ན། །
གླིང་ལྷ་སྡེ་ཟེར་ལེ་ཨ་དགོས་ཆུང་། །
དཔེ་བཞག་ན་འདྲ་མ་འདི་འདྲ་གདའ། །
སྐྱིད་པའི་དགོན་ཚང་ཁྲ་མོའི་ནང་། །
ལྷ་བླ་མའི་ཆོས་སྒྲ་མ་ཐོས་ན། །
དུང་རྒྱ་གླིང་གྲགས་ཀྱང་ཅི་ལ་ཕན། ། །
གཏིང་མཐའ་མེད་པའི་རྒྱ་མཚོའི་ནང་། །
ཆུ་བོ་གངས་ནས་མ་བབས་ན། །
རྒྱ་མཚོ་འཁྱིལ་བ་ག་ལ་སྲིད། །
ཤར་ཕྱོགས་གླིང་དཀར་ཁྲ་མོ་ལ། །
ཇོ་རུ་སྐུ་ཚེ་མ་བརྟན་ན། །
གླིང་དཀར་ཆགས་དང་མ་ཆགས་མེད། །
ཞིང་ཁ་བཏབ་དང་མ་བཏབ་མེད། །
སྐུ་མཁར་བཞེངས་དང་མ་བཞེངས་མེད། །
དེ་རིང་གཏམ་གྱི་རྡོག་ཁ་ལ། །
ཇོ་རུ་རྩ་བའི་བླ་མ་རེད། །
སྐུ་གཤེགས་བླ་མའི་སྐུ་གདུང་དེ། །
གླིང་དཀར་སྤྱི་མིས་གདན་འདྲེན་ཞུས། །
རིན་ཆེན་གསེར་གྱི་མཆོད་རྟེན་བཞེངས། །
རྟག་ཏུ་ཕྱག་དང་མཆོད་པ་འབུལ། །
གསོལ་བ་སྨོན་ལམ་ཡང་ཡང་འདེབས། །
སྐྱབས་གནས་ཇོ་རུ་ལྷ་ལ་ཞུ། །



332
རྟ་རྒྱུག་ཁྲི་གསོལ།
མ་བྱུང་དམར་པོ་མེ་ལ་བསྲེགས། །
སྐུ་གདུང་ཐལ་བ་ཁུག་མར་བླུགས། །
རྟག་ཏུ་རང་གི་སྐེ་ལ་འདོགས། །
བགེགས་དབང་ཟློག་པའི་སྲུང་བ་ཡིན། །
ཨེ་རེད་གླིང་དཀར་ཨ་ནུ་ཚོ། །
གླུ་གོ་ན་རྣ་བའི་དཀྱིལ་ལ་ཞོག །
མ་གོ་གླུ་ལ་སྐྱོར་རྒྱུ་མེད། ། །
ཅེས་གླུ་དེ་ལྟར་ཕུལ་བ་དང་། འབུམ་པའི་ཞལ་ལུ་དཀར་པོས་སྤུན་ཇོ་རུ་
སྐུ་ཚེ་མ་བརྟན་ན་གླིང་དཀར་ཆགས་དང་མ་ཆགས་མེད་གསུངས་ནས་ཞལ་ནག་
པོར་སོང་། དབུ་སར་དུད་ནས་བཞུགས། དཔའ་རྟུལ་གཞན་རྣམས་ཀྱང་མྱ་
ངན་གྱིས་མནར་ནས་འདུག་པའི་སྐབས། སྟག་རོང་དཔོན་པོ་ཁྲོ་ཐུང་གི་རྣ་
བར་གཏམ་དེ་ཐོས་པ་ཙམ་གྱིས་སྤྱང་ཀིའི་ཁ་ལ་ཤ་འབྱོར་བ་ལྟ་བུ་དགའ་སྐྱིད་
ཀྱིས་ དབུ་སྐྲ་ ར་མ་རུ་དགུ་ལ་མདུད་ མི་ གཅིག་མདུད་སྣ་ བཅོ་ བརྒྱད་ བརྒྱབ།
ཨོག་ཚོམ་རིང་མོར་མདུད་དགུ་བརྒྱབ། དེ་ལ་གསེར་གྱི་སྡེར་མ་གསུམ་ཙམ་
བརྒྱན་ནས་རང་གི་སྦྲ་གུར་དུ་ལོག སྟག་རོང་རུ་བ་དགུ་བརྒྱའི་དཔའ་བོ་
རྣམས་ལ་འདོ་བ་རྟ་དང་དྲེལ་སྨུག་ཆུང་། བྲེ་སེར་གཡག ཁྱུང་དཀར་མཛོ་
བཅས་ལ་སྒ་གདན་དང་། འགེལ་ཁ་སོགས་གྲབས་གྱིས་ཤིག སང་གི་ཉི་མ་
སྔ་ཤར་ཐོག་ཤར་ཕྱོགས་གླིང་གི་ས་ཆར་ལོག་དགོས་ཞེས་བཀའ་ཕབ། དེ་ནུབ་
སྤྲེལ་རྒན་ཉི་མས་འཚིག་པ་ལྟར་འཚབ་འཚུབ་ཀྱི་ངང་དེར་བསྡད། །
ཕྱི་ཉིན་ནམ་ཐོ་རེངས་ཀྱི་སྐར་ཆེན་ཤར་བ་དང་སྟག་རོང་གི་རུ་བ་དགུ་
བརྒྱ་ལྷས་ནས་ནོར་དང་རྟ་ལུག་ཁྱུ་བཅས་འུར་ཆིལ་ལེར་གློད་ནས་ལམ་ལ་འཇུག་
པ་དང་ཤར་གྱི་སྟོང་རི་གནམ་ལ་བཙན་པོ་བརྒྱབ་ནས་རྒྱ་བྱ་དཀར་པོའི་ལ་སྐེད་
དུ་འབྱོར་བ་དང༌། ཁྲོ་ཐུང་རྗེས་སུ་བསྡད། ཤར་ལྷོ་ནུབ་བྱང་བཅས་ལ་ཇོ་



རྔོན་པ་མི་བརྒྱུད་བླ་མར་བསྒྱུར།
333
རུའི་སྐུ་གདུང་འཚོལ་བཞིན་སོང་། ཤུག་པ་ཆེ་ཆུང་གཉིས་ཀྱི་འགྲམ་ལ་སླེབས་
སྐབས། རྟ་ཕོ་གུ་གུ་རོག་རྫོག་དེས་ཧུར་ཧུར་ཟེར་ནས་སྟོད་ལངས་ཤིག་བྱས་
པས་ཁྲོ་ཐུང་གི་སེམས་ལ་ད་འདི་འདྲ་ཞིག་ལ་ཡོད་པ་འདྲ་བསམས་ནས་རྟ་ལས་
བབས་ནས་ཕར་ཙམ་སོང་། རྡོ་མི་མགོ་ཙམ་གསུམ་རུམ་ནང་བཅུག་ནས་ཞིབ་
པར་བལྟས། རྒྱང་ཙམ་ཞིག་ན་ཇོ་རུ་ཡོད་ལེ་མཐོང་མ་ཉིད་བྱ་རྒོད་ཤ་ལ་ཤོར་
བ་ལྟར་རྒྱུགས་པ་དང་། མགོ་ནས་རྐང་མཐིལ་བར་རྡོས་བརྡུངས་ནས། ཡཱ་
མ་ངན་ཇོ་རུ་འགོག་ཚ་ཁྱེད། ལྟས་ངན་འུག་པ་སེར་པོ། ཞེ་ནག་ཁྭ་ཏ་ནག་
པོ་ཁྱེད་ཁྲ་མོ་གླིང་ལ་སྐྱེས་པ་ནས་བཟུང་མཐོ་བ་ཐོག་གྲ་མན་ཆོད་ནས་དམའ་བ་
སྒོ་ཐེམ་ཡན་ཆོད་བཅས་ཀྱི་དབང་ཆ་འཛིན། ངེད་སྟག་རོང་ཚང་ལ་བཀྲ་མ་
ཤིས། དོན་མ་གྲུབ། སྤྲོ་སྣང་དང་ཡིད་སྐྱིད་ལེ་ཉིན་གཅིག་ཀྱང་ཤར་མ་ཐལ།
ལས་ངན་ཁྱེད་དེ་རིང་ཤི་ལེ་ཡག་གདའ་ཟེར་བ་དང༌། རྐང་པར་ ཐག་པ་་་
བརྒྱབ་ནས་ཡར་འདྲུད་དྲེད་མོང་གིས་རྟ་རོ་འདྲུད་འདུད། མར་འདུད་སྤྱང་
དར་མས་ལུག་རོ་འདྲུད་འདུད། ཕར་འདུད་གཟིག་ཐིག་ལེས་ར་རོ་འདྲུད་
འདྲུད་ཀྱིས་ལུང་སུམ་མདོ་ཞིག་ལ་སླེབས་དུས་མགོ་མཇུག་བསློགས་ནས་་་་་་་
གཡུགས། མར་ཙམ་སོང་བ་དང་ཡིད་ལ་དོགས་མོ་ཞིག་འཆར་ནས་ཇོ་རུའི་
ཁལ་སོ་ཨེ་གདའ་བལྟ་དགོས་བསམས་ནས་ཁ་ཕྱིར་བསྐོར་བའི་སྐབས། རྟ་ཕོ་
གུ་གུ་རོག་རྫོག་གློ་བུར་དུ་འདྲོགས་པ་དང་། གང་སར་ཤོར་ནས་སྒ་དང་་་་
བཅས་པ་བཅག ། ཨ་ཁུ་ཐབས་མེད་སྒ་ཆག་འཐུ་བཞིན་རྟའི་རྗེས་སུ་རྒྱུགས་
པས་ཁ་ཟུག་ལོག ཨ་ཁུ་གདོང་ཐལ་བ་འཚུབ་བེར་ཡར་ལངས་ནས་གང་འགྲོ་
མེད་པར་འཁོར་མོ་ཡུག་ཏུ་ཞིབ་པར་བལྟས། རྒྱང་ས་ཞིག་ན་རྟ་ཟོག་སེམས་
ཅན་མང་པོ་རྩྭ་ཟ་བཞིན་འདུག་པ་མཐོང་བ་དང༌། ཤར་མར་སོང་ནས་ལྟ་
དུས་ཕ་ཞིང་གྲོམ་པ་སྐྱ་རིང་དང་། མ་ཞིང་གྲམ་པ་སྐྱ་ཐུང་བཅས་པར་ལོ་ཡག་
སྙེ་མ་འཁྲུངས་པ་རྣམས་ཟ་བཞིན་ཡོད་ལེ་མཐོང་ནས་ཨ་ཁུ་དགའ། ཨོག་ཚོམ་



334
རྟ་རྒྱུག་ཁྲི་གསོལ།
བྱིལ་བྱིལ་བྱེད་པ་དང༌། རྟ་གུ་གུ་རོག་རྫོག་གར་འདུག་བལྟས་ནས་བསྡད། །
དེའི་སྐབས་སུ་ཕ་སྤྱི་དཔོན་གྱི་བཀའ་ལྟར་ཡབ་སེང་བློན་དང༌། རྒྱ་ཚ་
ཞལ་དཀར་བཅས་ཀྱིས་རུ་བ་དང་པོ་བཏེག དེ་རྗེས་སྨུག་པོའི་དར་འཕེན་
དང་། གསེར་པའི་ཉི་འབུམ། འོམ་བུའི་ཤཱཀྱ། ཆུ་སྤྱང་དར་ལུ། སྐྱ་
ལོའི་སྟོན་པ། དཀར་རུའི་ཉི་མ། ནག་རུའི་ཐར་བ། བེར་རིའི་རྒྱལ་་་
མཚན། སྒ་སྡེ། དཔའ་ལྷ་བཅས་ཀྱི་རུ་བ་རྣམས་ཆུ་བོ་བབས་པ་ལྟར་བཤར་
རེར་གླིང་གི་ཕྱོགས་སུ་ཕབ་པ་དང་། འདན་མའི་བསམ་པར་གླིང་གི་རུ་བ་
ཕལ་མོ་ཆེ་སྔོན་དུ་ཐོན་ཐལ། ད་རང་གི་རུ་བ་བཏེགས་ན་དགའ་བསམ་ནས་
རུ་ཁག་གསུམ་ལ་བགོས། རུ་ཁག་དང་པོ་ཤར་ནས་མངགས། གཉིས་པ་ལྷོ་
ནས་བཏང་། གསུམ་པ་བྱང་ནས་ཐོན་པ་དང༌། བློན་འདན་མས་ལྷ་ཡི་བྱིན་
རླབས་དང་། བཟང་དྲུག་སྨན། དྲི་བཟང་སྤོས་བཅས་བདོགས་ནས་འདན་
མ་མི་རྟ་གཉིས་བྱ་འཕུར་བ་ལྟར་སོང་ནས་རྒྱུ་བྱ་དཀར་པོའི་ལ་མགོར་སླེབས་པ་
དང་། གླིང་ས་འཕོ་འགྱུར་ཆེ་བས་ལྟ་བ་མིག་གིས་མ་བཟོད་པ་དང༌། བསམ་
པ་བརྗོད་ཀྱིས་མི་ལངས་པ་ཞིག་བྱུང་ནས་ཇོ་རུར་དད་པ་ ལྷག་པར་དུ་སྐྱེས།
ཡིན་ན་ཡང་ཇོ་རུ་སྐུ་ཚེ་མ་ཟིན་པས་གླིང་གི་སྲིད་པ་ཇི་ལྟར་འདྲ་ཆགས་ཀྱང་ཨ་
དགོས་ཆུང་བསམ་ནས་སྡུག་བསྔལ་གྱིས་མནར། ཇ་ཡུན་གཅིག་ཙམ་སོང་
དུས་འདོ་བ་དངོས་གྲུབ་བསྟན་པའི་གོང་དུ་བུད་དེ་ཤར་རྒྱ་བྱ་དཀར་པོའི་ལ་
སྐེད་ལ་ཕེབས་ནས་སྐྱེས་བུ་ཇོ་རུའི་སྐུ་གདུང་འདི་འདྲ་ཞིག་ལ་ཡོད་ལེ་འདྲ་
བསམ་ནས་གང་སར་གཟིགས་པ་ན། ས་གང་སར་ཇོ་རུའི་སྐུ་གདུང་གི་ཤ་རུས་
བྱ་སྤུ་མཁའ་ལ་གཏོར་བ་ལྟར་ཐོར་འདུག་པ་རིག ད་དཔོན་ཇོ་རུ་གཤེགས་ངོ་
མ་རེད་བསམ་ནས་མྱ་ངན་གྱིས་མཆི་མ་ལྷུང་བཞིན་ཤ་རུས་རྣམས་རུབ་པ་དང་།
དར་དཀར་པོ་ཞིག་གི་ནང་ཡང་དག་བསྒྲིལ། སྐུ་གདུང་རྡོ་རྗེ་དཀྱིལ་ཀྲུང་གི་
ཚུལ་དུ་བཞག ལྷ་ཤུག་སྔོན་མོས་རྒྱབ་ཡོལ་བྱས། ཕྱག་གཡས་གཡོན་གཉིས་



རྔོན་པ་མི་བརྒྱད་བླ་མར་བསྒྱུར། 335
ལ་ལྷའི་བདུད་རྩི་དང་བྱིན་རླབས་ཕུལ། རྡོ་ཨ་དཀར་སུམ་ཅུའི་མཎྜལ་ཕུལ།
དྲི་བཟང་སྤོས་བདུགས་པ་དང་། འདན་མས་ཞལ་གླིང་དཀར་ཕྱོགས་ལ་་་
གཏད་ནས། ཡཱ་ད་ངེད་གཉིས་ཚེ་གཅིག་གི་དཔོན་བློན་བྱེད་རྒྱུའི་སྐལ་བ་འདི་
མ་གཏོགས་མེད་ན་ང་འདན་མ་ གླིང་ཡུལ་ལ་འདུག་དང་མ་འདུག་མི་གདའ།
ལ་ཆེན་ཁྱེད་ལེགས་པར་གསོན་ཟེར་ནས་གླུ་འདི་འདྲ་ཞིག་ཕུལ་སོང་།
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། ། །
གླུ་ཨ་དྲུག་མ་དྲུག་ཐ་དྲུག་གསུམ། །
རིགས་དྲུག་སྤྱི་སྒོ་འབྱེད་པར་ཤོག །
དུས་དེ་རིང་ལྷ་ཞིག་འབོད་ལེ་འདི། །
ཤར་རྒྱ་གར་ཆོས་སྐུའི་གདན་ས་ནས། །
གནས་བྱ་རྒོད་ཕུང་རིའི་དབུ་རྩེ་ནས། །
གྲུ་ཐོབ་ས་ར་ཧ་པ་མཁྱེན། །
མཁྱེན་གཟིགས་ཨ་ཕོའི་གླུ་སྣ་དྲོངས། །
ས་འདི་ས་ངོ་མ་ཤེས་ན། །
ཤར་རྒྱ་བྱ་དཀར་པོའི་ལ་སྐེད་རེད། །
མི་ང་འདྲ་ང་ངོ་མ་ཤེས་ན། །
ཁྱེད་དཔོན་རྒྱུད་ཆད་མེད་ཇོ་རུ་ཡིན། །
ཁྱེད་སྐྱེས་བུ་ཇོ་རུ་རིན་པོ་ཆེ། །
ཁྱེད་སངས་རྒྱས་སྟོང་གི་ཐུགས་སྲས་ཡིན། །
ཁྱེད་ཞལ་མཇལ་མེད་ལེའི་གདུང་མཇལ་དེ། །
བློན་འདན་མ་སྡུག་གིས་མནར་ནས་བྱུང་།
དཔོན་ཇོ་རུ་མཁྱེན་པའི་བདག་པོ་ཁྱེད། །
ས7，



336
རྟ་རྒྱུག་ཁྲི་གསོལ། །
སྐུ་གཤེགས་ལེ་རེད་དམ་སྤྲུལ་ལེ་རེད། །
ཐུགས་ཁྲོས་ལེ་རེད་དམ་རྫུས་ལེ་རེད། །
དཔོན་དྲང་པོའི་གཏམ་ཞིག་གསུང་རོགས་མཛོད། །
དང་པོ་ནད་ཀྱི་སྣ་འདྲེན་གཅིག །
གཉིས་པ་གདོན་གྱི་སྲོག་བཅད་གཉིས། །
གསུམ་པ་དགྲ་ཡི་མཚོན་དྲངས་གསུམ། །
ཅི་ཡིན་ང་ཚོས་མ་ཤེས་དུས། །
ངན་པའི་གཏམ་ཞིག་རྣ་བར་ཐོས། །
ཕོ་རབ་གཏམ་དེ་ལུང་པའི་ཕུ། ། །
གཏམ་ཉི་མ་བཞིན་དུ་ཤར་ནས་བྱུང༌། །
མོ་ངན་གཏམ་དེ་ལུང་པའི་མདའ། །
གཏམ་མུན་པ་བཞིན་དུ་རུབ་ནས་བྱུང་། །
ཟེར་བའི་གཏམ་དེ་བདེན་རབས་བྱུང་། །
གཏམ་ངན་བུ་མོ་ལྔ་ཡིས་འཁུར། །
ཤར་རྒྱ་བྱ་དཀར་པོའི་ལ་སྐེད་ལ། །
ཁྱེད་སྐུ་ཚེ་མ་ཟིན་གཤེགས་གདའ་ཟེར། །
ཟེར་བའི་གཏམ་ངན་བདེན་ནས་བྱུང་། །
ཤར་རྒྱ་བྱ་དཀར་པོའི་ལ་མགོ་འདིར། །
འོད་འཁྱིལ་ལེར་ཉི་མ་ཤར་ནས་བྱུང་། །
ལྷོ་འཛམ་གླིང་ཉི་མས་དྲོས་ནས་བྱུང་། །
ཤར་གླིང་དཀར་ལྷ་སྡེ་ཁྲ་མོ་ལ། །
དུས་ས་རུབ་མུན་པ་འཐིབས་ནས་བྱུང་། །
ང་འདན་མ་སྡུག་གིས་མནར་ནས་བྱུང་། །



337
རྔོན་པ་མི་བརྒྱུད་བླ་མར་བསྒྱུར། །
ལས་དེ་ལྟར་ཡོང་བ་ཅི་གོ་རེད། །
ཁྱེད་སྐྱེས་བུ་དགོངས་པ་རྫོགས་ཟེར་ན། །
གླིང་སྐུ་མཁར་བཞེངས་དང་མ་བཞེངས་མེད། །
སྐུ་ཟུངས་བཞུགས་མེད་པའི་ལྷ་ཆེན་དེ། །
ཕྱི་གཟི་མདངས་ཆེ་དང་མ་ཆེ་མེད། །
གླིང་ལྷ་སྡེར་ཇོ་རུ་མ་བཞུགས་ན། །
གླིང་སྲིད་པ་ཆགས་དང་མ་ཆགས་མེད། །
ཁྱེད་གེ་སར་དཔོན་རབས་བཅོ་བརྒྱད་ལ། །
ང་འདན་མ་བློན་རབས་བཅུ་དགུ་ཟེར། །
ཁྱེད་ཇོ་རུ་སྐུ་ཚེ་མ་བརྟན་ན། །
ང་བློན་རབས་མང་བས་ཅི་ལ་ཕན། །
ས་དོག་མོའི་ཆུ་ལ་དཔེ་ཞིག་ཡོད། །
ཆབ་ཆུ་བོ་ལུང་པའི་ཕུ་ནས་བབས། །
ང་འདན་མ་མར་བབས་ཆུ་དང་འདྲ། །
ཆུ་སྔོན་མོ་གང་འགྲོ་ཤེས་ལེ་མིན། །
མཁའ་ཡངས་པའི་རླུང་ལ་དཔེ་ཞིག་ཡོད། །
རླུང་དམར་པོ་ནམ་མཁའ་མཐོངས་ནས་འཚུབ། །
ང་འདན་མ་མཁའ་ཡི་རླུང་དང་འདྲ། །
རླུང་བསིལ་བུ་གང་འགྲོ་ཤེས་ལེ་མིན། །
ལ་ཆེན་འཛམ་བུ་གླིང་གི་སར། །
ཕྱོགས་བཞིའི་བདུད་ཆེན་འདུལ་བ་ལ། །
འགོ་འཛིན་མེད་པའི་ཕོ་རྒོད་དེ། །
མི་གཅིག་རྒོད་དང་མ་རྒོད་མེད། །



338
རྟ་རྒྱུག་ཁྲི་གསོལ།
རྟ་གཅིག་མགྱོགས་དང་མ་མགྱོགས་མེད། །
ཁྲ་གླག་སྤྱང་གསུམ་རྒོད་ཞན་མེད། །
དམ་པའི་མི་བདུན་ངར་ཞན་མེད། །
དེ་རིང་གཏམ་གྱི་རྡོག་ཁ་ལ། །
ཁྱེད་སྐུ་གདུང་དོ་ནུབ་འདི་ན་བཞུགས། །
སང་གི་ཉི་མ་རྩེ་ཤར་ཐོག །
ང་རང་མི་རྟ་གཉིས་པོ་ཡིས། །
གནས་ཟངས་མདོག་དཔལ་རིའི་རྩེ་མོ་ལ། །
ཁྱེད་ཇོ་རུའི་སྐུ་གདུང་གདན་འདྲེན་ཞུ། །
ཚེ་འདི་གང་ལྷ་བུར་གསོལ་བ་འདེབས། །
ཁྱེད་སྐྱེས་བུའི་ཐུགས་ལ་དེ་ལྟར་བཞེས། །
གླུ་མཐོལ་བ་སོང་ན་བཟོད་དུ་གསོལ། །
ངག་འཆལ་བ་སོང་ན་མཐོལ་ལོ་བཤགས། །
ཞེས་གླུ་མཇུག་རྫོགས་པ་དང༌། འདན་མར་ཇོ་རུའི་ཞལ་གཟིགས་པའི་
རེ་བ་འགོག་མེད་དུ་བྱུང་ཡང་། ཞལ་མ་གཟིགས་པས་ཡིད་ལྷག་པར་སྐྱོ་བ་
དང་། ངེད་དཔོན་བློན་གཉིས་ཚེ་འདིར་སླར་ཡང་ཞལ་མཇལ་ཡོང་བའི་ལས་
མེད། ཚེ་ཕྱི་མར་དཔོན་བློན་མཇལ་འཛོམས་ཡོང་བའི་རྟགས་མཚན་ཡོད་ན་
དོ་ནུབ་སྟོང་ཉིད་འཇའ་ལམ་བརྒྱུད་རྨི་ལམ་ནང་ཞལ་མཇལ་ཡོང་བའི་སྨོན་ལམ་
ཡང་དུ་བཏབ་པ་དང་། སྐུ་གདུང་ས་བཙན་པ་ཞིག་ལ་འཇོག་དགོས་བསམ་
ནས་ཁུར་སོང་བས་བྲག་ནག་པོ་ཞིག་གི་འགྲམ་ལ་སླེབས་དུས་གང་ཡང་མ་རིག་
པའི་མཚམས་ན་ཞལ་བསྟན་ཙམ་མཛད་ནས་མི་སྣང་བར་སོང་། བློན་འདན་
མ་བློ་ཅུང་ཞིག་བདེ་བར་སོང་ནས་འདོ་བ་དངོས་གྲུབ་བསྟན་པའི་གོང་དུ་བུད།
བཤར་རེར་གླིང་སྟོད་ལ་ཕེབས་འབྱོར་བྱུང་བའི་སྐབས། རུ་བ་སྔོན་མ་རྣམས་



རྔོན་པ་མི་བརྒྱུད་བླ་མར་བསྒྱུར། 339
ཟ་འཐུང་བྱེད་བཞིན་འདུག་པ་དང་། ཁོང་རྣམ་པས་འདན་མར་ཇ་ཆང་་
བླུགས། འདན་མས་དཀར་ཡོལ་བཀྲ་ཤིས་འོད་འབར་ཡར་བཏེགས། ཇོ་རུ་
ཅི་བྱས་ལེ་ཡིན་ནམ་བསམ་ནས་ཇ་ཞལ་དུ་མ་སོང་བ་དང་། ཡིད་སྐྱོ་བས་མཆི་
མ་ལྷུང་ལྷུང་བབས། འདན་བཟའ་ཨ་སྒྲོན་གྱིས་ཁྱེད་སེམས་སྡུག་མོ་ཨེ་འདྲ་མ་
བྱེད། ཇོ་རུ་ནི་རིགས་གསུམ་མགོན་པོའི་རྣམ་སྤྲུལ་རེད། སྐུ་འདས་གྲོངས་
ཤོར་མིན་ངེས་པ་མེད། དེ་ལས་ཐུགས་ལྷོད་དེ་ཟ་འཐུང་ཚིམ་པར་མཛོད་ཅེས་
ཞུས།
འདན་མ་ཐུགས་ཅུང་བདེ་ནས་ཟ་འཐུང་མཛད་ནས་བཞུགས་པའི་སྐབས།
གློ་བུར་དུ་གླིང་དཀར་སྟོད་ལ་སྤྲིན་ནག་འཚུབ། རླུང་དམར་ལྡང་། འབྲུག་
སྟོང་གྲགས། ཆར་དྲག་བབས་པ་དང་། ལྷག་པར་དུ་ཀི་བཤར་གྱིས་ལུང་པ་
ཁེངས་པ་དང་མཉམ་དུ་རྡོ་ཆར་ཕབ་སོང་བས་གླིང་གི་མི་ཟོག་དང་བཅས་པ་ཅི་
བྱེད་མེད་པར་ལ་ལ་གྱེན་དུ་བྲོས། ལ་ལ་ཐུར་དུ་རྒྱུགས། ལ་ལ་དོང་དུ་འཛུལ་
བའི་སྐབས་སྟག་རོང་ཚང་གི་ཉེ་འཁོར་དུ་རྡོ་ཆར་ལྷག་པར་ཤུགས་ཆེ་བ་ཕབ།
ཨ་ཁུ་ཁྲོ་ཐུང་གར་བྲོས་སར་རྡོ་ཆར་དེ་ལས་ཤུགས་དྲག་ཆེ་ལེ་ཕབ་པས་ཁྲོ་ཐུང་གི་
ཕྱི་འབུར་གསུམ་ཐམས་ཅད་ནང་ལ་གཏིབ། ནང་ཟངས་ཁོག་ར་བ་ཁྲག་གིས་
ཁེངས་ལེ་ཞིག་བཟོས་པ་དང༌། ཇོ་རུས་རི་རྩེ་ནས། ཡཱ་ཁོ་རེ་གླིང་གི་དཔའ་
རྟུལ་ཚོ། ས་འདི་ན་མ་སྐྱིད་བྲོས་ནས་ཐལ། ཡུལ་འདི་ན་མ་དགའ་སོང་ནས་
ཐལ། ད་འགྲོ་སའི་ས་ཆ་ག་ན་གདའ། གླིང་དཀར་སྟོད་ཀྱི་ས་ཆ་ལ། ང་ཇོ་
རུ་རང་དབང་ཐོབ་ལེ་ཡིན། ས་ཡི་ས་བདག་ང་རང་ཡིན། ཆུ་ཡི་ཆུ་བདག་ང་
རང་ཡིན། ཁྱོད་གླིང་དཀར་སྟོད་ཀྱི་དཔའ་རྟུལ་རྣམས། ས་འདི་ན་ཡོང་
དོན་ཅི་ཞིག་ཡིན་ཟེར་ཤུགས་ཀྱིས་འབོད། རྒྱ་ཚ་ཞལ་ལུ་དཀར་པོ་ཡ་་་་
བཞེངས་ནས་ཇོ་རུས་ད་རུང་ས་ཆགས་མ་འཇུག་ཐག་ཆོད་རེད། ད་བུ་སྤུན་
ཡིན་ཡང་ལན་གཅིག་གཏུག་པ་ལས་འོས་མི་གདའ་དགོངས་ནས་འཁོར་གསུམ་



340
རྟ་རྒྱུག་ཁྲི་གསོལ། །
ལུས་ལ་བསྐོར། རྟ་རྒྱ་བྱ་སོག་དཀར་ལ་སྒ་སྲབ་བསྟད། གོང་དུ་བུད་དེ་ཇོ་
རུའི་གདོང་བཀག གྲི་ཡར་ཟི་སྐར་ཕྲན་ཤུབས་བརྡབ་ལན་གསུམ་མཛད་པའི་
སྐབས། ཇོ་རུས་སྔར་ལས་འཇིགས་ཉམས་ཆེ་བ་ཞིག་མཛད། འུར་ཕྲ་རིང་
གི་ནང་དུ་རྡོ་བྱ་མ་མོའི་སྒོ་ང་ཙམ་གསུམ་བཞག་ནས་གཡུགས་པར་ཉེ་བ་ན་རྒྱ་
ཚས་གླུ་འདི་འདྲ་ཞིག་བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ལྷ་ཆོས་སྐུ་ལོངས་སྐུ་སྤྲུལ་སྐུ་གསུམ། །
བྱིན་རླབས་ཅན་གྱི་ལྷ་གསུམ་མཁྱེན། །
མཁྱེན་གཟིགས་དཔའ་བོའི་གླུ་སྣ་དྲོངས། །
ས་འདི་ས་ངོ་མ་ཤེས་ན། །
དག་པ་གླིང་གི་ས་ཆ་རེད། །
འཛམ་གླིང་ས་ཡི་ལྟེ་བ་རེད། །
ཕོ་ང་འདྲ་ང་ངོ་མ་ཤེས་ན། །
མ་རྒྱ་ནས་ཡིན་པས་རྒྱ་ཚ་ཟེར། །
ཕ་གླིང་ནས་ཡིན་པས་ཞལ་ལུ་ཟེར། །
ཕོ་ལ་རྒྱ་ཚ་ཞལ་ལུ་ཟེར། །
རྒྱ་ཚ་འཇང་སྲས་ལྷ་འུ་གསུམ། །
རྒྱ་མི་ཆེན་དཔོན་གྱི་ཚ་བོ་ཡིན། །
རྟ་རྒྱ་བྱ་རྨ་བྱ་ཆུ་བྱ་གསུམ། ། །
སྨད་རྒྱ་ནག་རྒྱལ་པོའི་རྟ་རྒྱུད་རེད། །
གྱི་ཡར་ཟི་མར་ཟི་དགུ་ཟི་གསུམ། །



རྔོན་པ་མི་བརྒྱུད་བླ་མར་བསྒྱུར།
341
སྨད་རྒྱ་ནག་རྒྱལ་པོའི་གྲི་རྒྱུད་རེད། །
ཉོན་དང་འདྲ་མ་འདི་འདྲ་གདའ། །
ཁྱེད་མ་ངན་ཇོ་རུ་འགོག་ཚ་གཅིག །
ང་རྒྱ་ཚ་ཞལ་ལུ་དཀར་པོ་གཉིས། །
དུས་དེ་རིང་མ་འཁྲུག་ཀ་མེད་རེད། །
སྤུན་ཇོ་རུས་འདུག་བདེ་མེད་ལེ་བཅོས། །
ང་རྒྱ་ཚ་མི་ལངས་འདུག་ཐབས་མེད། །
ལངས་དགོས་ལེའི་དོན་རྩ་ཨེ་འདྲ་ཡོད། །
གླིང་དཀར་སྟོད་ཀྱི་ས་ཆ་ལ། །
ཇོ་རུ་སྟོང་སྲིད་ལྔ་བརྒྱར་སྤྲུལ། །
ཉི་རི་ཉི་དེ་ཇོ་རུས་གང༌། །
སྲིབ་རི་སྲིབ་དེ་ཇོ་རུས་གང་། །
ཨ་སྔོན་གནམ་དེ་ཇོ་རུས་གང་། །
དོག་མོའི་ས་དེ་ཇོ་རུས་གང་། །
བཟའ་རྒྱུ་ཅི་ཡོད་ཇོ་རུས་བཟས། །
གོན་རྒྱུ་ཅི་ཡོད་ཇོ་རུས་གྱོན། །
འཁུར་རྒྱུ་ཅི་ཡོད་ཇོ་རུས་འཁུར། །
འདུག་ཐབས་མེད་པར་བྱང་ལ་སོང་། །
བྱང་ཐིག་ཚེ་རྒྱལ་པོའི་ས་ཆ་ལ། །
ལོ་གསུམ་ས་གཡར་བྱས་ནས་བསྡད། །
བྱང་འབྲི་མོ་རོང་གི་ཐང་ཆེན་དུ། །
གཅན་གཟན་རྣམས་དང་མཉམ་འདུག་བྱས། །
བྱ་གོང་མོ་ངེད་གཉིས་འདུག་རོགས་བྱས། །



342
རྟ་རྒྱུག་ཁྲི་གསོལ།
བྱ་གོང་མོ་ངེད་གཉིས་མཉམ་ལངས་བྱས། །
དགྲ་སྤྱང་ཀི་ངེད་གཉིས་འདུག་རོགས་བྱས། །
དགྲ་སྤྱང་ཀི་ངེད་གཉིས་མཉམ་ལངས་བྱས། །
ལོ་གསུམ་ཕྱིན་པའི་རྗེས་མ་ལ། །
བཀྲ་མ་ཤིས་གངས་ཀྱི་འོག་ལ་ཚུད། །
གནས་མ་ཆགས་རང་ས་གླིང་ལ་ལོག །
ཤར་རྒྱ་བྱ་དཀར་པོའི་ལ་སྐེད་ལ། །
ཇོ་རུས་ཆོ་འཕྲུལ་མང་པོ་བསྟན། །
སྐབས་འགར་ཇོ་རུས་ཤི་རྫུ་བཏབ། །
སྐབས་རེར་ཇོ་རུས་སྨྱོ་རྫུ་བཏབ། །
ལ་ལར་མཁའ་ནས་རྡོ་ཆར་ཕབ། །
ལ་རེར་རི་ནས་ཀི་བཤར་འབུད། །
མི་སྙོམ་ཆུང་རང་ས་རང་འཁོར་ལ། །
འཁོར་མི་ཆོག་ཟེར་དོན་ཅི་ཞིག་ཡིན། །
བུ་ཇོ་རུ་རང་ཚོད་བཟུང་ན་དགའ། །
ཕོ་རང་ཚོད་བཟུང་ན་མཁས་པ་ཟེར། །
དེ་མ་བྱུང་ཉི་མའི་ཕན་ཆོད་ལ། །
ང་རྒྱ་ཚ་མི་ཁྲོ་ཀ་མེད་རེད། །
རྟ་རྒྱུ་བྱ་མི་རྒྱུག་ཀ་མེད་རེད། ། །
གྲི་ཡར་ཟི་མི་གཡུག་ཀ་མེད་རེད། །
གྲི་འདི་ཡི་འབྱུང་ཁུངས་བཤད་པས་ན། །
ཤར་རྒྱ་ནག་བཀྲ་ཤིས་ཁྲི་སྒོ་ན། །
ལྕགས་དཀར་ནག་ཁྲ་གསུམ་གཅིག་ཏུ་སྡེབ། །



343
རྔོན་པ་མི་བརྒྱུད་བླ་མར་བསྒྱུར།
མགར་ཤང་ཤང་མི་གསུམ་རྡུང་དུ་བཅུག །
མགར་བ་རི་བོའི་རྩེ་ལ་བསྡད། །
མགར་ཐབ་རྒྱ་མཚོའི་འགྲམ་ལ་བརྒྱབ། །
སྟོབས་ཀྱི་མགར་བ་དམ་ཆེན་གྱིས། །
དང་པོ་བླ་གྲི་རྡུང་པའི་དུས། །
ཡར་ངོ་གསུམ་ལ་ཡར་རྡུང་འབུད། །
མར་ངོ་གསུམ་ལ་མར་རྡུང་འབུད། །
ཉི་ཤུ་དགུ་ལ་དགུ་རྡུང་འབུད། །
ངར་ཆུ་སྲིན་པོའི་སྙིང་ཁྲག་བླུད། །
གྲི་རྩེ་ཡར་ལ་བལྟས་པས་ན། །
དཔྱིད་ཀའི་ཟླ་བ་ཤར་འདྲ་ཡོད། །
གྲི་སོ་མར་ལ་བལྟས་པས་ན། །
ཉེར་དགུའི་མུན་པ་འཁྲིགས་འདྲ་ཡོད། །
གྲི་ལྟག་འདི་ལ་བལྟས་པས་ན། །
མི་རྒོད་དཔུང་པ་གཤིབ་འདྲ་ཡོད། །
གྲི་ཡུ་འདི་ལ་བལྟས་པས་ན། །
ཆུ་གཉིས་ཆབ་མ་བརྡབ་འདྲ་ཡོད། །
རྒྱ་ལོའི་དབྱིབས་ལ་བལྟས་པས་ན། །
ཉི་མའི་ཉི་གུར་ཕུབ་འདྲ་ཡོད། །
འཛེར་གཅིག་ཡག་ལ་བལྟས་པས་ན། །
རྒྱལ་པོ་གདན་ལ་བཞུགས་འདྲ་ཡོད། །
འཛེར་གཉིས་ཡག་ལ་བལྟས་པས་ན། །
རྒྱལ་བློན་བཀའ་གྲོས་གནང་འདྲ་ཡོད། །



344
རྟ་རྒྱུག་ཁྲི་གསོལ།
འཛེར་གསུམ་ཡག་ལ་བལྟས་པས་ན། །
བུ་སྤུན་གསུམ་དཔུང་པ་གཤིབ་འདྲ་ཡོད། །
འཇའ་རིས་ཡག་ལ་བལྟས་པས་ན། ། །
དཀར་ལྕགས་གཡས་ལ་ཕྱེ་ནས་ཡོད། །
ནག་ལྕགས་གཡོན་ལ་ཕྱེ་ནས་ཡོད། །
ཁྲོ་ལྕགས་དཀྱིལ་ལ་བཞག་ནས་ཡོད། །
འཇའ་རིས་ལོ་ངོ་གསུམ་ལ་བརྒྱབ། །
ཕོ་གཡོག་རྒོད་ལག་ཏུ་འཇོག་ཉིན་མོ། །
ཐང་ཤིང་བརྒྱ་ཆོད་ཟེར་ལེ་རེད། །
གཡོག་མོའི་ལག་ཏུ་འཇོག་ཉིན་མོ། །
ཤིང་འཁུར་སྟོང་ཆོད་ཟེར་ལེ་རེད། །
ཆབ་ཆུ་བོའི་ངོས་ལ་གཡུགས་པའི་དུས། །
ཆུ་བོ་ཡར་བཅད་མར་བཅད་ཟེར། །
ང་རྒྱུ་ཚའི་ལག་ཏུ་འཇོག་ཉིན་མོ། །
རྣོ་པོ་ཡར་ཟི་སྐར་ཕྲན་ཟེར། །
ཡིན་ཡང་གྲི་བཤད་མང་དོན་མེད། །
ད་རི་རྒན་པདྨའི་ལུང་པ་ལ། །
གོས་གོང་བ་མེད་ན་གྱོན་ལོ་མེད། །
གྱོན་ལོ་མེད་དེ་གྱོན་ཞེ་གདའ། །
ལྷ་བླ་མའི་ཆོས་གོས་གོང་བ་མེད། །
གོང་བ་མེད་དེ་གྱོན་ཞེ་གདའ། །
མཚོན་ཡུ་བ་མེད་ན་གཡུག་ལོ་མེད། །
གཡུག་ལོ་མེད་དེ་གཡུག་ཞེ་གདའ། །



རྔོན་པ་མི་བརྒྱུད་བླ་མར་བསྒྱུར།
.345
རྡོ་སྒོར་མོའི་མཚོན་ལ་ཡུ་བ་མེད། །
ཡུ་བ་མེད་དེ་འཕང་ཞེ་གདའ། །
འཕང་ན་ཕོངས་ཞིག་ཕ་ཡི་བུ། །
ཁྱོད་ཀྱི་ཡིད་ལ་དེ་ལྟར་ཞོག །
ཅེས་བུ་སྤུན་གཉིས་འཐབ་མོ་བྱེད་གྲབས་བྱེད་པའི་སྐབས་དེར་སྟག་རོང་
གི་ཉ་ཚ་ཨ་བརྟན། འདན་སྲས་གུ་རུ་རྒྱལ་མཚན། རོང་ཚ་བུ་ཡི་ལྷ་དར།
སྐྱ་ལོའི་ཁྱིའུ་འབྲུག་རྒྱལ། བོན་སེར་པོའི་དཀོན་མཆོག་འབྱུང་གནས་བཅས་
ཁོང་ལྔ་པོས། རྒྱ་ཚ་དང་ཇོ་རུ་གཉིས་ཀྱི་བར་བཀག་པ་དང་། འདན་སྲས་གུ་
རུ་རྒྱལ་མཚན་གྱིས་དཔོན་ཇོ་རུར་ཞུ་བ་འཐེན་པའི་གླུ་འདི་འདྲ་ཞིག་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། ། །
གླུ་ཐེངས་གསུམ་ངག་གི་འགུག་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
ལྷ་ཡར་མཁྱེན་ཚངས་པ་དཀར་པོ་མཁྱེན། །
བར་མཁྱེན་གཉན་ཆེན་སྐུ་ལྷ་མཁྱེན། ། །
ལྷ་མར་མཁྱེན་ཀླུ་རྒྱལ་གཙུག་ན་མཁྱེན། །
དཔའ་དགྲ་ལྷ་ཝེར་མས་ཁ་འཛིན་མཛོད། །
ལྷ་ཆོས་སྐྱོང་སྲུང་མས་གླུ་སྣ་དྲོངས། །
ས་འདི་ས་ངོ་མ་ཤེས་ན། །
གླིང་ས་མཐོང་བ་ཀུན་སྨོན་རེད། །
ཕ་ཞིང་གྲམ་པ་སྐྱ་རིང་རེད། །
མ་ཞིང་གྲམ་པ་སྐྱ་ཐུང་རེད། །
ཞིང་ཆུང་ལྗང་པ་འཁྲུངས་ས་རེད། །



346
རྟ་རྒྱུག་ཁྲི་གསོལ།
ལོ་ཡག་སྙེ་མ་སྨིན་ས་རེད། །
ཕོ་ང་འདྲ་ང་ངོ་མ་ཤེས་ན། །
འདན་སྲས་གུ་རུ་རྒྱལ་མཚན་ཟེར། །
ཕ་ཚ་ཞང་འདན་མ་བྱང་ཁྲ་ལ། །
གདུང་རྒྱུད་སྲས་གསུམ་འཁྲུངས་ལེ་རེད། །
ཆེ་བ་མར་དཀར་དར་ཡག་ཁོང༌། །
རོང་ལ་གནས་སྐོར་འགྲོ་བའི་དུས། །
རོང་ཕོས་མ་བསད་རོང་མོས་བསད། །
མཚོན་རྣོ་པོས་མ་བསད་འུ་ལུས་བསད། །
འགྱོད་པ་ཆེ་བ་དེ་ན་གདའ། །
འབྲིང་ཁ་ར་བུ་ཡི་བསྟན་པ་ཁོང་། །
རྒྱ་གླིང་འཁྲུག་མོ་བྱེད་པའི་དུས། །
རྒྱུ་རྔམ་ཡག་སྟོབས་ཆེན་ལག་ཏུ་ཤོར། །
ཆུང་བ་གུ་རུ་རྒྱལ་མཚན་ང་། །
ད་ལོ་གནམ་ལོ་འདི་གསར་ཐོག །
ཕོ་ལོ་ལྔ་དྲུག་བཅུ་གཅིག་སོན། །
འཇང་ས་དམ་བདུད་ཀྱི་འཐབ་ཡ་ཡིན་། །
ཁ་ལ་ཁ་སྦུག་བཅོ་བརྒྱད་ཡོད། །
མིག་ལ་མིག་ཕུག་བཅུ་དགུ་ཡོད། །
གཞན་གྱི་བུ་དང་འདྲ་ལེ་མིན། །
ལྷ་སྲས་ཇོ་རུ་རིན་པོ་ཆེ། །
གསོན་དང་ཞུ་བ་ཚིག་གསུམ་གདའ། །
ཤར་གླིང་ལྷ་ཡི་དཀྱིལ་འཁོར་ལ། །



347
རྔོན་པ་མི་བརྒྱུད་བླ་མར་བསྒྱུར།
སྔར་མེད་བདེ་སྐྱིད་ཕུན་སུམ་ཚོགས། །
ཕོ་བྲང་མང་པོ་བཞེངས་ནས་གདའ། །
ལྷ་མཁར་བསྟན་པ་བཞེངས་ནས་གདའ། །
རྫོང་རབ་མང་པོ་བཞེངས་ནས་གདའ། །
འབྲུ་ཡིས་བང་མཛོད་བརྒྱངས་ནས་གདའ། །
དགའ་སྐྱིད་གླིང་ལ་འཛོམས་ནས་གདའ། །
ང་འདན་སྲས་གུ་རུ་རྒྱལ་མཚན་གཅིག །
སྐྱ་ལོའི་ཁྱིའུ་འབྲུག་རྒྱལ་གཉིས། །
སྟག་རོང་ཉ་ཚ་ཨ་བརྟན་གསུམ། །
རོང་ཚ་བུ་ཡི་ལྷ་དར་བཞི། །
བོན་སེར་དཀོན་མཆོག་འབྱུང་གནས་ལྔས། །
ལྷ་བུ་ཁྱེད་ལ་ཞུ་བ་འབུལ། །
གླིང་ས་མཐོང་བ་ཀུན་སྨོན་ལ། །
རབ་ན་ལོ་དགུ་བཞག་རོགས་གྱིས། །
མ་བྱུང་ལོ་དྲུག་བཞག་རོགས་གྱིས། །
མ་མཐར་ལོ་གསུམ་བཞག་རོགས་གྱིས། །
བྱང་འབྲི་མོ་རོང་གི་ས་ཆ་ལ། །
ཁ་བ་ཉིན་མཚན་བཅོ་བརྒྱད་བབས། །
མི་ཟོག་མུ་གེས་མནར་བའི་དུས། ། །
དུད་འགྲོས་དུད་འགྲོ་ཟ་རེས་བྱེད། །
ཐབས་ཟད་ངེད་ཚོ་གླིང་དཀར་ལ། །
མི་འཁོར་ཀ་མེད་འུ་རེ་ཐུག །
འུ་ཐུག་པའི་མི་ལ་ནོར་ཡ་མེད། །



348
རྟ་རྒྱུག་ཁྲི་གསོལ། །
ཐུགས་རྗེ་མ་ཆུང་སྙིང་རེ་རྗེ། །
ཡང་སྒོས་ཇོ་རུ་རྒྱ་ཚ་དཔོན། །
བུ་སྤུན་ནང་དབྱེན་དགོས་དོན་མེད། ། །
སྤུན་མཆེད་ནང་ངར་དགོས་དོན་མེད། །
མ་རིང་དགྲ་བཞི་འདུལ་བའི་དུས། །
མཚོན་རྣོ་ངར་ཡོད་ན་གཡུག་ལོང་ཡོད། །
དཔུང་ངར་མ་ཡོད་ན་ཚད་ལོང་ཡོད། །
རྟ་མགྱོགས་པོ་ཡོད་ན་རྒྱུག་ལོང་ཡོད། །
དགྲ་ཕྱི་དགྲ་ཐུབ་ན་དཔའ་བོ་རེད། །
ནང་སྤུན་ཉེ་ཐུབ་ན་ངོ་རེ་ཚ། །
ཕོ་ཐ་མ་དགྲ་བོར་དར་ལས་འཇམ། །
བཟའ་ཚེ་རོགས་སྟེང་ལ་ཐོག་ལས་ངར། །
ཕ་ཁུ་བོ་རྣམས་ལ་ཆ་འཇོག་མེད། །
མ་སྲུ་མོ་རྣམས་ལ་དྲིན་ལན་མེད། །
ཇ་ཆང་ངོམ་དུས་དཔུང་པ་འཕུར། །
མི་གྲལ་དབུས་ནས་གྲི་མགོ་བཏོན། །
ཟེར་བ་གནའ་མིའི་གཏམ་ལ་གདའ། །
ལས་དེ་འདྲ་ལས་ན་རྐང་རེ་འདྲེན། ། །
ལས་དགོས་པ་མེད་པའི་སྤུན་འཁྲུག་དེ། །
དགྲ་ཤ་པས་རིག་ན་སེམས་རེ་དགའ། །
སྙིང་ཉེ་བས་རིག་ན་ཡིད་རེ་མུག །
དེ་ལས་ཇོ་རུ་ལྷ་ཡི་སྲས། །
སྒར་ཕྲ་མོའི་ནང་དུ་ཕེབས་རོགས་མཛོད། །



རྔོན་པ་མི་བརྒྱུད་བླ་མར་བསྒྱུར།
349
ཕ་ཁུ་རྣམས་ཀྱི་ཞུ་འདྲེན་ཡོད། །
མ་སྲུ་རྣམས་ཀྱི་ཞུ་མཇལ་ཡོད། །
སྨན་ཆུང་རྣམས་ཀྱི་ཞུ་གླུ་ཡོད། །
ལྷ་བུའི་ཐུགས་ལ་དེ་ལྟར་ཞོག །
ཅེས་གླུ་དེ་ལྟར་ཕུལ་བ་དང་། རྒྱུ་ཚས་རྟ་རྒྱ་བྱ་སོག་དཀར་ཕར་ཙམ་
ཁྲིད། ཇོ་རུས་ཅི་ཟེར་བལྟ་དགོས་སྙམ་པའི་སྐབས་དེར་ཇོ་རུས་ལྕང་དཀར་
བེར་ ཀ་ འོག་ ལ་ཆིབས། རྒྱུ་ཚའི་ དབུ་ཐོད་ཀྱི་ མཁའ་ ལ་ ལྡིང་ ནས་ན་རེ།
དཔའ་གཏམ་རྒྱ་ཚ་ཁྱོད་ལ་གདའ། བདེན་པ་ང་ལ་ཡོད་ཟེར་ནས་གླུ་འདི་སྐད་
ཅིག་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ལྷ་ཆོས་སྐུ་ལོངས་སྐུ་སྤྲུལ་སྐུ་གསུམ། །
བྱིན་རླབས་ཅན་གྱི་ལྷ་གསུམ་མཁྱེན། །
དགྲ་ལྷ་ཝེར་མས་སྡོང་གྲོགས་མཛོད། །
ས་འདི་ས་ངོ་མ་ཤེས་ན། །
གླིང་ས་མཐོང་བ་ཀུན་སྨོན་ཟེར། །
རྨ་ཡུལ་ལྷ་ཡི་དཀྱིལ་འཁོར་རེད། །
ང་འདྲ་ང་ངོ་མ་ཤེས་ན། ། །
རྨ་སྨད་གཡུ་ལུང་སུམ་མདོ་ནས། །
འགོག་བཟའ་ལྷ་མོའི་ཇོ་རུ་ཟེར། །
རྗེ་རིགས་གསུམ་མགོན་པོའི་རྣམ་སྤྲུལ་ཡིན། །
དེ་རིང་ཉི་མའི་གདོང་གང་ལ། །



350
རྟ་རྒྱུག་ཁྲི་གསོལ།
རྒྱུ་ཚས་ང་གདོང་ཤོར་ཤོར་བྱེད། །
ང་ཇོ་རུ་དཔོན་དང་གཏུགས་ཀྱིས་ཟེར། །
ཕོ་རྒོད་པོའི་རྒོད་རབས་མང་ཙམ་བཤད། །
མཚོན་རྣོ་བའི་རྣོ་རབས་མང་པོ་བཤད། །
རྟ་མགྱོགས་པའི་མགྱོགས་ལུགས་དེ་བཞིན་བཤད། །
ལྷོ་འཛམ་བུ་གླིང་གི་མངའ་ཞབས་ལ། །
ཕོ་ཁྱོད་ལས་རྒོད་ཅིག་མེད་ལེ་ཟེར། །
ཁྱོད་དཔའ་ཡོད་ཡིན་དང་དཔའ་མེད་ཡིན། །
ཕོ་ཇོ་རུ་ང་ཡིས་ཤེས་ལེ་ཡིན། །
མཚོན་རྣོ་ཡོད་ཡིན་དང་རྣོ་མེད་ཡིན། །
དེ་ཡང་ཇོ་རུས་ཤེས་ལེ་ཡིན། །
ལྕགས་དཀར་ལྕགས་ནག་ལྕགས་ཁྲ་བསྡུས། །
མགར་བ་མི་གསུམ་རྒྱ་ནས་གདན། །
གྱི་རིགས་མི་གཅིག་གསུམ་པོ་དེ། །
རྒྱ་ཤང་ཤང་གསུམ་གྱིས་བརྡུང་ལེ་རེད། །
གྲི་དང་པོ་མུན་པ་རུབ་དུས་ཐོན། །
མཚོན་དེ་ལ་དུག་རལ་རེག་ཆོད་ཟེར། །
ཧོར་བཤན་པའི་ལག་ལ་ཡོད་ལེ་རེད། །
གྲི་གཉིས་པ་སྐྱ་རེངས་ཤར་ནས་ཐོན། །
མཚོན་དེ་ལ་ཡར་ཟི་སྐར་འདྲེན་ཟེར། །
ཁྱོད་རྒྱ་ཚའི་ལག་ཏུ་ཡོད་ལེ་རེད། །
གྲི་གསུམ་པ་ཉི་ཤུ་དགུ་ལ་ཐོན། །
མཚོན་དེ་ལ་དགུ་ཟི་སྐྱ་རེངས་ཟེར། །



351
རྔོན་པ་མི་བརྒྱད་བླ་མར་བསྒྱུར།
འཇང་ཉི་ཁྲི་སྐར་ཆེན་ལག་ན་ཡོད། །
དུས་མཐའ་མ་གཡུ་ལྷའི་ཕ་གྲི་རེད། །
གྲི་དེ་ཚོའི་རྣོ་ངར་བཤད་པས་ན། །
དཀར་དཀར་ཉུང་མ་ཆོད་ལེ་མིན། །
དམར་དམར་ཁྲག་ཤ་ཆོད་ལེ་མིན། །
དཔའ་རྒྱ་ཚ་ངར་བའི་དཔའ་གླུ་དེ། །
ཕོ་ང་ལ་མ་ལེན་ཕ་ཡི་བུ། །
དཔའ་ངར་མ་ཡིན་ན་དགྲ་ལ་ངོམས། །
དོན་ཡག་ཉེས་མི་ཤེས་ཀུ་རུ་ཁྱོད། །
འདྲེ་དང་ཡི་དྭགས་མ་ནོར་གྱིས། །
ལྷ་དང་བཙན་གཉིས་མ་ནོར་གྱིས། །
དགྲ་དང་ནུ་བོ་མ་ནོར་གྱིས། །
སངས་རྒྱས་སྟོང་གིས་མངགས་ལེའི་བུ། །
ཇོ་རུ་གླིང་ལ་མ་དགོས་ན། །།
ང་ཇོ་རུ་གར་འགྲོ་རང་དབང་ཡིན། །
དཔེ་བཞག་ན་འདྲ་མ་ཨེ་འདྲ་རེད། །
གནམ་ཨ་སྔོན་འདྲ་བའི་གླིང་དཀར་ལ། །
ཤར་ཁྲི་གདུགས་འདྲ་བའི་ཇོ་རུ་ང་། །
མཁའ་ཨ་སྔོན་རྒྱུན་དུ་མ་འཛོམས་ན། །
གནམ་ཨ་སྔོན་མུན་པའི་གཞི་མ་རེད། །
གངས་དཀར་ཡག་འདྲ་བའི་གླིང་དཀར་ལ། །
སེང་དཀར་མོ་འདྲ་བའི་ཇོ་རུ་ང་། །
གངས་དཀར་དུང་སེང་མ་འགྱིངས་ན། །



352
རྟ་རྒྱུག་ཁྲི་གསོལ།
གངས་དཀར་ཡག་སྤུ་མེད་གྲོད་རིལ་རེད། །
ཆབ་རྒྱ་མཚོ་འདྲ་བའི་གླིང་དཀར་ལ། །
ཉ་གསེར་མིག་འདྲ་བའི་ཇོ་རུ་ང་། །
ཆབ་ཆུ་བོར་གསེར་ཉ་མ་འཁོར་ན། །
ཆབ་ཆུ་བོའི་རྒྱན་ཆ་གཞན་ཤོར་རེད། །
གླུ་གོ་ན་རྒྱུ་ཚའི་ཡིད་ལ་ཞོག །
ཅེས་གླུ་མཇུག་རྫོགས་པ་དང་། འུར་ཁྲ་ཐུང་མ་དེ་ཨམ་ཕྲག་ནང་དུ་
བླུགས། འུར་ཁྲ་རིང་མ་དེ་སྐེད་པར་གཟེར། ལྟུང་དཀར་བེར་ཀའི་ཁ་་་
གཅུས་ནས་ཕྱག་ཕེབས་པར་ཉེ་བའི་སྐབས་དེར། ཕ་སྤྱི་དཔོན་རོང་ཚ་ཁྲ་རྒན།
སྒ་སྐྱ་ལོ་སྟོན་པ་རྒྱལ་མཚན། གསེར་ཚ་དཔོན་གྱི་ཨ་ཆེན། སེང་བློན་རི་རྒྱལ་
ལྷུན་པོ། འབྲུ་སྒ་སྡེ་ཆོས་སྐྱོང་བེར་ནག གསེར་པའི་ཉི་འབུམ་དར་ཡག
འོམ་བུའི་ཨ་ནུ་དཔའ་སེང་བཅས་དེར་ཕྱག་ཕེབས་ནས་ཞལ་གནམ་ལ་གཟིགས།
ཕྱག་དུ་མ་ཕུལ་ནས། མི་ཆེན་རི་ཆེན་མཚོ་ཆེན་གསུམ་མ་འགུལ་བཞུགས་ན་
ཡག་ལེ་རེད། ཇོ་རུ་མ་བཞུགས་ཕེབས་ཟེར་ན། གླིང་དཀར་མ་བདེ་ཚར་ལེ་
རེད་ཟེར་བ་དང་། ཕ་སྤྱི་དཔོན་རོང་ཚ་ཁྲ་རྒན་གྱིས་དར་དཀར་པོ་ཡུག་་་་
གཅིག་གི་སྣེ་དྲངས་ནས་བཤོལ་འདེབས་ཀྱི་གླུ་འདི་སྐད་ཅིག་ཕུལ་བར་གྲགས་
སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
གནས་རབ་རྫོགས་པའི་ཞིང་ཁམས་ནས། །
བཅོམ་ལྡན་ཚེ་དཔག་མི་མགོན་མཁྱེན། །
དེ་རིང་སྤྱི་དཔོན་གྲོགས་ལ་བྱོན། །



353
རྔོན་པ་མི་བརྒྱུད་བླ་མར་བསྒྱུར།
གླུ་ལེན་པའི་མགོ་མོ་བཟང་བར་ཤོག །
ངག་འགུགས་པའི་བསམ་དོན་འགྲུབ་པར་ཤོག །
ས་འདི་ས་ངོ་མ་ཤེས་ན། །
གླིང་ས་མཐོང་བ་ཀུན་སྨོན་རེད། །
གནས་འདི་ལས་ཡག་ལེ་ག་ན་ཡོད། །
ལོ་ཡག་སྙེ་མ་འཁྲུངས་ས་རེད། །
ལོ་འབྲས་རྟག་ཏུ་བཟང་ས་རེད། །
ང་འདྲ་ང་ངོ་མ་ཤེས་ན། །
སྤྱི་དཔོན་གངས་དང་མཉམ་ཆགས་ཡིན། །
ཁྲ་རྒས་པོ་ཐང་དང་མཉམ་སྐྱེས་ཡིན། །
སྤྱི་དཔོན་རི་དང་མཉམ་རྒས་ཡིན། །
ཁྲ་མཁར་བསྟན་པའི་ནང་རྒྱུད་ནས། །
སྤྱི་དཔོན་རོང་ཚ་ཁྲ་རྒན་ཟེར། །
ལོ་རྒས་པའི་མི་ལ་སྐྱོན་གསུམ་གདའ། །
ལོ་རྒས་ལེ་ལ་ཁའི་ཉི་མ་འདྲ། །
ལོ་རྒས་ལེ་མི་ཡི་རྐང་ལག་འཁོགས། །
འདུག་ལངས་སྟབས་མི་བདེ་སྐྱོན་ཞིག་གདའ། །
ཁ་སོ་མེད་ལྤགས་པའི་ཐང་རྐྱལ་འདྲ། །
ཁ་ཐང་རྐྱལ་མི་རྒན་ཁ་ལྕེ་འཁོབ། །
གཏམ་གོ་བརྡ་མི་གསལ་སྐྱོན་ཞིག་གདའ། །
ལུས་རྒས་ལེ་ཆུ་ནང་སྦལ་རྒན་འདྲ། །
སྦལ་རྒན་མི་རྒན་ལུས་པོ་ཧྲེང་། །
རྟ་འདོ་བར་མི་འཁྱོལ་སྐྱོན་ཞིག་གདའ། །



354
རྟ་རྒྱུག་ཁྲི་གསོལ། །
སྐྱོན་ཡོད་མི་རྒན་ཞུ་བ་ཡོད། །
རྣམ་སྤྲུལ་ཇོ་རུ་ལྷ་ཡི་སྲས། ། །
མི་རྒན་གླུ་ལ་དར་ཞིག་གསོན། །
བུ་འཚར་ན་ཆུང་གི་དུས་ནས་འཚར། །
བུ་ཆུང་ནས་འཚར་ལེ་ཇོ་རུ་རེད། ། །
རྟ་འཚར་ན་ཆུང་གི་དུས་ནས་འཚར། །
རྟ་ཆུང་ནས་འཚར་ལེ་རྐྱང་ཆུང་རེད། །
ཁྱེད་དུས་གསུམ་མཁྱེན་པའི་སངས་རྒྱས་རེད། །
རྟ་མངོན་ཤེས་མཁྱེན་པ་རྐྱང་རྒོད་རེད། །
ཞུ་མི་དགོས་གནམ་ས་གཉིས་ལ་གྲགས། །
དུས་ལོ་གསུམ་སྔོན་གྱི་དེ་རིང་ཉིན། ། ་
གླིང་མི་ཟོག་མེད་ལེ་བྱང་ལ་ཆས། །
དགའ་དྲགས་ནས་བྱང་ཡུལ་མ་འགྲིམས་དེ། །
སྡུག་ཆེ་ནས་བྱང་མཐའ་བསྐོར་དགོས་བྱུང་། །
བྱང་འབྲི་མོ་རོང་གི་ས་ཆ་ལ། །
དཀར་ཁ་བ་ཉིན་མཚན་བཅོ་བརྒྱད་བབས། །
སྡུག་གཅིག་གི་ཐོག་ལ་སྡུག་གཉིས་བྱུང༌། །
དེ་བྱུང་བའི་དུས་ཀྱི་མཐའ་མ་ལ། །
དཔེ་རི་བོང་ཚང་ལོག་བྱེད་དགོས་བྱུང་། །
བྱམས་དང་སྙིང་རྗེས་རྗེས་སུ་ཟུངས། །
རང་ས་གླིང་ལ་འཇོག་རོགས་ཞུ། །
དེ་རིང་ཞལ་ལུ་དཀར་པོ་ཡིས། །
ངར་ངར་ཞལ་ནས་གླུ་རེ་བླངས། །



355
རྔོན་པ་མི་བརྒྱུད་བླ་མར་བསྒྱུར།
འོང་འོང་ཡར་ཟི་སྐར་འདྲེན་བཏོན། །
ཡོད་ཡོད་ལོ་རྒྱུས་གྲི་བཤད་བརྒྱབ། །
ཐུགས་དགོངས་པ་ཁྲག་ལྟར་དཀྲུགས་ཀྱང་དེ། ། ་
ཐུགས་ཁྲོ་ཁྲོ་མ་མཛད་ལྷོད་དེ་བཞུགས། ། །
ལྷ་དང་བདུད་གཉིས་ནོར་ལེ་རེད། །
འདྲེ་དང་ཡི་དམ་ནོར་ལེ་རེད། །
ཞུ་བཤགས་གླིང་པ་ཀུན་གྱིས་བྱེད། །
ལྷ་སྲས་ཇོ་རུ་རིན་པོ་ཆེ། །
མ་ཕེབས་གླིང་ལ་བཞུགས་རོགས་མཛོད། །
དཔེ་བཞག་ན་འདྲ་མ་ཨེ་འདྲ་གདའ། །
གངས་མཐོན་པོ་མ་བཞུགས་ཕེབས་ཟེར་ན། །
སེང་དཀར་མོ་ཆགས་ཡུལ་ཅི་ལ་ཡོད། །
མཚོ་ཆེན་མོ་མ་བཞུགས་ཕེབས་ཟེར་ན། །
ཉ་གསེར་མིག་ཆགས་ཡུལ་ཅི་ལ་ཡོད། །
སྤང་ལེབ་ཆེན་མ་བཞུགས་ཕེབས་ཟེར་ན། །
ཤྭ་ཡུ་མོ་གནས་ཡུལ་ཅི་ལ་ཡོད། །
དོན་ཇོ་རུ་མ་བཞུགས་ཕེབས་ཟེར་ན། །
གླིང་དཀར་པོའི་སྐྱབས་གནས་སུ་ལ་བཅོལ། །
གངས་དང་སེང་གེ་མཉམ་གྲོགས་དགོས། །
ཆབ་དང་ཉ་མོ་མ་བྲལ་དགོས། །
དགུང་དང་ཉི་ཟླ་མཐོ་སྡེབ་དགོས། །
གླིང་དང་ཇོ་རུ་གཉིས་པོ་དེ། །
དགུང་ཉི་མ་ཟླ་བ་འཛོམས་འདྲ་དགོས། །



356
རྟ་རྒྱུག་ཁྲི་གསོལ།
མི་ཡང་གསལ་ལ་རང་ཡང་དྲོ། །
དེ་གོང་མ་ལྷ་ནས་བཀོད་ལེ་རེད། །
སྐྱབས་ཇོ་རུ་མིན་པ་ཞུ་ས་མེད། །
བློ་ཇོ་རུ་མིན་པ་གཏད་ས་མེད། །
ད་མ་ཕེབས་གླིང་ལ་བཞུགས་རོགས་མཛོད། །
ཞུ་རྟེན་མེད་ན་ཁྲིམས་དང་འགལ། །
གླིང་རུ་སྡེ་རེ་རེའི་ནང་རྒྱུད་ནས། །
མར་འབྲི་ཁལ་བརྒྱ་དང་བརྒྱད་ཅུ་རེ། །
དཔོན་ཇོ་རུ་ཁྱེད་ལ་འབུལ་རྟེན་ཡོད། །
དག་པ་གླིང་གི་ཞིང་ཁམས་འདིར། །
དུས་གཏན་དུ་གནས་པའི་སྨོན་ལམ་འདེབས། །
གླིང་དཀར་བསྟན་པ་དར་ལེ་གཅིག །
བདུད་བཞི་དབང་དུ་འདུས་ལེ་གཉིས། །
ལྷོ་འཛམ་གླིང་མངའ་ཐང་རྒྱས་ལེ་གསུམ། །
དཔོན་ཇོ་རུ་མེད་ན་མེད་ཐབས་མེད། །
རང་སྡེ་རང་འདྲེན་མཛད་རོགས་ཞུ། །
བཀའ་སྲུང་ཅི་སྒྲུབ་ངེད་ཚོས་ཞུ། །
ཁྱེད་ལྷ་སྲས་ཐུགས་ལ་དེ་ལྟར་བཞེས། །
ཞེས་ཡིད་འཁྱོག་པ་མེད་པར་ཞུ་བ་བཤགས་པའི་གླུ་ཕུལ་ཡང་དཔོན་ཇོ་
རུའི་རྣ་བའི་བཅུད་དུ་མ་སོང་བར་མགོ་བོ་དཀྲུག སྐེད་འགྱུར་ཤིག་ཤིག་གིས་
ཕྱིར་ཕེབས་པར་ཉེ་བ་ན། གླིང་གི་མཁའ་འགྲོ་མ་ལྔ་པོ་སྐད་ཅིག་ཉིད་དུ་དེར་
ལྷགས་པ་དང་། ནེའུ་ཆུང་ལུ་གུའི་ཚ་རུ་དེས་དར་དཀར་པོ་ཡུག་གཅིག་གི་སྣེ་
ལ། གསེར་གྱི་མགུལ་རྒྱན་ལ་གཡུ་ཡི་ཁྲ་བརྒྱན་པ་ཞིག་བསྒྲོན་ནས་གླུ་རྟ་ཅོག་



རྔོན་པ་མི་བརྒྱུད་བླ་མར་བསྒྱུར།
357
གའི་དྲུག་འགྱུར་ལ་དྲངས་ནས་མྱུར་དུ་གླུ་འདི་སྐད་ཅིག་བླངས་པར་གདའོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཨ་ལ་མེད་ན་ལེན་ལུགས་མེད། །
ཐ་ལ་མེད་ན་འགུགས་ལུགས་མེད། །
སྐྱབས་གནས་དཀོན་མཆོག་རྣམ་པ་གསུམ། །
མ་བྲལ་བུ་མོའི་གཙུག་ཏུ་བཞུགས། །
གླུ་ལེན་པའི་བསམ་དོན་འགྲུབ་པར་ཤོག །
ངག་འགུགས་པའི་སྒྲ་དབྱངས་གསལ་བར་ཤོག །
ང་འདྲ་ང་ངོ་མ་ཤེས་ན། །
ཨ་ཆུང་བུ་མོ་ནེའུ་ཆུང་ཟེར། །
སྨན་འབྲུག་མོ་དཔོན་གྱི་གཡོག་མོ་ཡིན། །
རྒྱུ་མཉམ་ན་བུ་མོ་སྤུན་གཉིས་ཡིན། །
རྒྱུ་མ་མཉམ་བུ་མོ་དཔོན་གཡོག་ཡིན། །
དེ་ཡིན་ཡང་བུ་མོ་ཅི་ལ་སྡུག །
རྒྱ་ལ་ཆེན་བོད་ཀྱི་གཏམ་དཔེ་ལ། །
བསོད་ནམས་རི་བོའི་རྩེ་ལ་ཡོད། །
གཡབ་མོ་བྱས་ཀྱང་མི་སླེབས་ཟེར། །
ཟེར་བའི་དཔེ་ལྟར་ནེའུ་ཆུང་ང་། །
བསོད་ནམས་ཟད་པའི་བུ་མོ་ཡིན། །
ཨ་ཙི་མི་ཞུ་ཀུ་རེ་ཡིན། །
གླུ་འདི་གླུ་ངོ་མ་ཤེས་ན། །
ནེའུ་ཆུང་ཅོག་གའི་དྲུག་འགྱུར་ཟེར། །



358
རྟ་རྒྱུག་ཁྲི་གསོལ།
ས་ག་མ་ཡུལ་ལ་མི་ལེན་དེ། །
དུས་དེ་རིང་ཇོ་རུ་དཔོན་ལ་ལེན། །
བྱང་མི་མེད་ཡུལ་གྱི་ས་ཆ་ལ། ། །
ཁ་བ་ཉིན་མཚན་མཐུད་ནས་བབས། །
མི་ཟོག་བཀྲེས་ལྟོགས་འཁྱགས་ཀྱིས་མནར། །
རིན་ཆེན་སྲོག་ལ་འབབ་པའི་དུས། །
ཕ་སྤྱི་དཔོན་རོང་ཚ་ཁྲ་རྒན་མདུན། །
སྐྱེས་ཕོ་མོ་དབྱེར་མེད་དེ་ན་འཛོམས། །
ཨེ་རེད་ཟེར་ནས་གྲོས་ཤིག་བྱས། །
མ་རེད་ཟེར་ནས་གྲོས་ཤིག་བྱས། །
ཐ་མ་དོན་གྱི་རྡོག་ཁ་ལ། །
ནེའུ་ཆུང་ང་དང་མཁའ་འགྲོ་ལྔ། །
མ་བསྡད་རྨ་སྨད་ཡུལ་དུ་བྱོན། །
ཁ་བ་ཨེ་འབབ་ལྟོས་ཤོག་ཟེར། ། །
ཇོ་རུའི་བདེ་སྡུག་ལྟོས་ཤོག་ཟེར། །
ཟེར་བའི་གྲོས་དོན་བློ་ལ་བཅངས། །
ཐང་སྨུག་རྒོད་པོ་ལྔ་ལ་སྤྲུལ། །
ཤར་རྒྱ་བྱའི་ལ་སྐེད་ཟིན་པའི་ཚེ། །
ཁྱེད་ཇོ་རུ་དེ་ན་གཤེགས་པ་རིག །
བསམ་བློ་དྲུག་གསུམ་བཅོ་བརྒྱད་བསྐོར། །
སྐབས་རེ་བསམ་བློའི་གཏོང་ཕྱོགས་ལ། །
སྐུ་མྱ་ངན་འདས་པ་མི་སྲིད་སྙམ། །
སྐབས་རེ་བསམ་བློའི་གཏོང་ཕྱོགས་ལ། །



359
རྔོན་པ་མི་བརྒྱུད་བླ་མར་བསྒྱུར།
དངོས་འབྲེལ་གཤེགས་པ་མིན་ནམ་སྙམ། །
སྡུག་གི་མུན་པ་འཐིབས་ནས་བྱུང་། །
དེ་རིང་ཉི་མའི་གདོང་གང་ལ། །
ཁྱེད་ཇོ་རུ་མ་གཤེགས་མཇལ་ནས་བྱུང་། །
མཇལ་བའི་ཞལ་རས་ནག་ནས་བྱུང་། །
ཐུགས་ཁྲོ་བ་མ་མཛད་ཞི་བར་མཛོད། །
ཁྱེད་ཇོ་རུའི་དགོངས་པ་མཁའ་ལས་ཡངས། །
ཐུགས་དགོངས་པ་བཞེས་དང་ལྷ་ཡི་སྲས། །
བྲག་སྡོད་ཐང་དཀར་རྒོད་པོ་དེ། །
གནས་རང་ཚང་མ་ལོག་ག་ན་འགྲོ། །
ཁྱུང་ཆེན་བྱ་ཡི་རྒྱལ་པོ་དེ། །
གནས་རི་རབ་མ་འཁོར་ག་ན་འཁོར། །
འཁྱུག་འགྲོ་ཉ་མོ་གསེར་མིག་དེ། །
གནས་མཚོ་ལ་མི་བྱེད་ག་ན་བྱེད། །
གླིང་མདོ་གླིང་བསྟན་པའི་ཕ་ཁུ་གཅིག །
ཡང་སྒོས་ཨ་ནུ་སུམ་ཅུ་གཉིས། །
མཁའ་འགྲོ་མོ་སྨན་བཅས་དང་གསུམ། །
བྱང་འབྲི་མོ་རོང་གི་ས་ཆ་ནས། །
གནས་རང་ཡུལ་མ་ལོག་ག་ན་འགྲོ། །
དཔོན་བློན་མགོ་སྐེ་མ་བྲལ་ལེ། །
བརྒྱ་ལུག་མ་བུ་འདྲེས་པ་བཞིན། །
སྟོང་ལུག་ལྷས་ལ་འདུས་པ་བཞིན། །
དེ་རིང་གླིང་ལ་འཛོམས་ལེ་འདི། །



360
རྟ་རྒྱུག་ཁྲི་གསོལ།
རྟགས་དང་རྟེན་འབྲེལ་བཟང་ལེ་ཡིན། །
དགོངས་པ་མ་འཁྲུག་རང་ཡུལ་ཞུགས། །
ཁྱོད་ཇོ་རུའི་ཐུགས་ལ་དེ་ལྟར་ཞོག །
ཅེས་གླུ་དེ་ལྟར་ཕུལ་བ་དང༌། ཇོ་རུས་ཕ་ཁུ་རི་རྒྱལ་ལྷུན་པོ་དང་སྨན་
ཆུང་ཁུ་བྱུག་རྒྱང་གྲགས་རྣམས་ཀྱི་གླུ་ལེན་དང་ངག་འགུགས་སྙན་ནས་བྱུང་།
དོན་ཡང་སྙིང་བཟང་དཔེ་སེང་གེ་ཡག་བསྟོད་དང་། ངན་དཔེ་སྤྲེའུ་རྒན་མར་
སྨད་འདྲ། གཏམ་ལན་ཡོད་དེ་རེ་ཞིག་མི་བཤད་ཟེར་ནས་ལྕང་དཀར་བེར་ཀ་
ཆིབས། སྤང་ལེབ་ཆེན་ཞིག་གི་སྣེ་ལ་སྐུ་ངལ་གསོས་ནས་བཞུགས་པ་ན་དར་
འཕེན་དང་རྨུ་སྤྱང་རིན་ཆེན་དར་ལུ་གཉིས་ཀྱིས་ཇོ་རུའི་རྗེས་བསྙེགས་ནས་སེར་
པོ་གསེར་གྱི་པ་ཊ་བཅུ། ཁམ་པ་དངུལ་གྱི་པ་ཊ་བཅུ། སྔོན་མོ་གཡུ་ཡི་པ་ཊ་
བཅུ། ཚན་གྲངས་སུམ་ཅུའི་འབུལ་བས་སྣེ་དྲངས། དར་འཕེན་གྱིས་གླུ་ཐུང་
ཐུང་ཞིག་ཕུལ་ནས། གླུ་མཇུག་རྫོགས་པ་དང་ཇོ་རུ་ན་རེ། ཁ་སང་ཤར་རྒྱ་བྱ་
དཀར་པོའི་ལ་སྐེད་དུ་ཤི་ཡུན་རིང་སོང་ནས་ས་གྲིབ་དང་བཙོག་གྲིབ་ཕོག ད་
ལྟ་ཡང་རིག་པ་མི་གསལ། མགོ་ཡང་ན་བཞིན་འདུག་པས་དེ་རིང་གཏམ་ལན་
ཅི་ཡང་ཞུ་ཚོད་མ་ཤེས་གསུངས་པ་དང་། སྟག་རོང་ཤོག་དགུའི་ནང་རྒྱུད་ནས་
རོང་ཚ་དམར་ལེབ། སྟག་འཕེན། གཟིག་འཕེན། བྱ་ཆེན་སྐར་མ་བཀྲ་
ཤིས་བཅས་དེར་བྱུང་ནས་དམར་ཡག་སྟག་གི་བདུན་ཚན་གཅིག ཁྲ་ཡག་
གཟིག་གི་ལྔ་ཚན་གཉིས། བཅུ་གསུམ་དྲེད་ཀྱི་ཚན་གྲངས་གསུམ། ཇོ་རུའི་
མདུན་དུ་དལ་གྱིས་སྤུངས་ནས་ཁྲི་དཔོན་གཟིག་འཕེན་གྱིས་གླུ་འདི་འདྲ་ཞིག་
བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །



རྔོན་པ་མི་བརྒྱུད་བླ་མར་བསྒྱུར།
__
361
ལྷ་ཆོས་སྐུ་ལོངས་སྐུ་སྤྲུལ་སྐུ་གསུམ། །
བྱིན་རླབས་ཅན་གྱི་ལྷ་གསུམ་མཁྱེན། །
དགྲ་ལྷ་ཝེར་མས་གླུ་སྣ་དྲོངས། །
ས་འདི་ས་ངོ་མ་ཤེས་ན། །
མདོ་ཁམས་ལྷ་ཡི་ཞིང་ཁམས་རེད། །
ང་འདྲ་ང་ངོ་མ་ཤེས་ན། །
སྟག་རོང་ཤོག་དགུའི་ནང་རོལ་ནས། །
མི་མི་འགྱུར་ཨ་ནུ་གཟིག་འཕེན་ཟེར། །
ཤོག་ཆེན་དགུ་ཡི་འགོ་འཛིན་ཡིན། །
རྒྱ་ཚ་དཔོན་གྱི་དཔུང་རོགས་ཡིན། །
དེ་རིང་ནོར་བུ་ལྷ་ཡི་སྲས། །
ང་གཟིག་འཕེན་ཕྱོགས་ལ་སྙན་དབང་གསོན། །
ལྷ་བྱ་ཁྲུང་ཁྲུང་སྤུན་གསུམ་དེ། །
དབྱར་ཟླ་གསུམ་ཡར་ཁམས་བྱང་ལ་ཆས། །
བྱང་ན་ཁའི་གཞུང་ལ་གཤོག་དྲུག་རྒྱས། །
དགུན་ཟླ་གསུམ་ལྷོ་མོན་རོང་ལ་འཁོར། །
རང་ས་རང་གིས་བདག་ཏུ་བཟུང་། །་
རག་དཀར་རྫ་སྡོད་འབྲོང་མོ་དེ། །
དབྱར་ཟླ་གསུམ་འབྲོང་མོ་བྱང་ལ་ཆས། །
དགུན་ཟླ་གསུམ་ལེབ་ཆེན་སྤང་ལ་འཁོར། །
བེའུ་ཁྲིད་ནས་རྫ་ལ་འཁོར། །
རང་ས་རང་གིས་བདག་ཏུ་བཟུང་། །
དེ་ཡག་ལེ་རེད་དམ་སྡུག་ལེ་རེད། །



362
རྟ་རྒྱུག་ཁྲི་གསོལ།
གླིང་ཁྲ་མོའི་རུ་ཤོག་མ་ལུས་པ། །
བྱང་འབྲི་མོ་རོང་གི་ཡུལ་དུ་ཆས། །
ཆས་དགོས་ལེའི་རྩ་བ་བཤད་པས་ན། །
གཅིག་ནི་ཇོ་རུའི་དགོངས་པ་རེད། །
གཉིས་ནི་གླིང་དཀར་གྲོས་མཐུན་རེད། །
གསུམ་ནི་དཔའ་རྟུལ་འདོད་པ་རེད། །
བྱང་རྩྭ་ཐང་ཡངས་པའི་ས་གཞི་ན། །
གླིང་དཔའ་རྟུལ་ལུས་ལ་དཔའ་རྩལ་རྫོགས། །
སྤུ་ནག་འཕེལ་ཁ་སྔར་ལས་རྒྱས། །
འདི་ལོ་རང་ཡུལ་གླིང་ལ་ལོག །
དེ་ཡག་ལེ་རེད་དམ་སྡུག་ལེ་རེད། །
མཚོ་སྔོན་མོར་གཏན་སྡོད་ངང་པ་རེད། །
གཏིང་ཟབ་ལོས་ཅི་ཡོད་ངང་པས་ཤེས། །
ལས་ནག་པོ་ལས་མི་ཁྲོ་ཐུང་རེད། །
ཉེས་ཆེན་བསགས་པ་མཐོལ་ལོ་བཤགས། །
དེ་མིན་ཕ་ཁུ་དཔའ་རྟུལ་གཅིག ། །
མཁའ་འགྲོ་མོ་སྨན་ཚོགས་དང་གཉིས། །
ལྟ་བ་ཆོས་ལ་དཀར་ལེ་རེད། །
དད་པ་ཁྱེད་ལ་ཆེ་ལེ་རེད། །
ཡིན་མིན་ཁྱེད་ཀྱིས་མངོན་ཤེས་མཁྱེན། །
བྱམས་དང་སྙིང་རྗེའི་སྒོ་ནས་གཟིགས། །
རང་ཡུལ་གླིང་ལ་ཆགས་ལེ་གཅིག ། །
ཇོ་རུ་གླིང་ལ་བཞུགས་ལེ་གཉིས། །



རྔོན་པ་མི་བརྒྱུད་བླ་མར་བསྒྱུར། །
363
ལྷོ་འཛམ་གླིང་དཀར་ཕྱོགས་འགྲོ་དོན་རེད། །
ཞུ་བ་བརྒྱ་ཡོད་སྟོང་ཡོད་ནང་། །་
དོན་དམ་པའི་སྙིང་པོ་འགྲོ་དོན་རེད། །
ལྷ་སྲས་ཐུགས་ལ་ཞིབ་པར་འཚལ། །
ཞེས་གླུ་དེ་ལྟར་ཕུལ་བ་དང༌། ཇོ་རུས་ཞལ་འཛུམ་ཙམ་གནང་བ་ལས་ཅི་
ཡང་མ་གསུངས་པའི་ སྐབས་དེར། སྒ་སྐྱ་ལོའི་སེང་ལྕམ་འབྲུག་མོས་ཕྱག་་་་
གཡས་ལ་དར་དཀར་དང་། ཕྱག་གཡོན་ལ་ཞོ་དང་འོ་མ་བཀང་བའི་གསེར་
ཟངས་བསྣམས། ཇོ་རུའི་སྐུ་གམ་དུ་ག་ལེར་བཅར་ནས་གླུ་འདི་སྐད་ཅིག་ཕུལ་
སོང་།
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
གནས་རབ་རྫོགས་པའི་ཞིང་ཁམས་ནས། །
ཤེས་རབ་ཡུམ་ཆེན་མཁའ་འགྲོ་མ། །
ཐུགས་མ་གཡེངས་ཨ་འབྲུག་གྲོགས་ལ་བྱོན། །
གནས་ཆོས་དབྱིངས་དག་པའི་ཞིང་ཁམས་ནས། །
མ་རྡོ་རྗེ་ཕག་མོས་གླུ་སྣ་དྲོངས། །
གནས་འོག་མིན་ཅན་གྱི་ཕོ་བྲང་ནས། །
མ་མཁའ་སྤྱོད་ལྷ་མོས་ཁ་འཛིན་མཛོད། །
ས་འདི་ས་ངོ་མ་ཤེས་ན། ། །
ཕ་ཞིང་གྲམ་པ་སྐྱ་རིང་རེད། །
མ་ཞིང་གྲམ་པ་སྐྱ་ཐུང་རེད། །
འབྲུ་སྔོན་མོའི་གཏེར་ཁ་ལེན་ས་རེད། །



364
རྟ་རྒྱུག་ཁྲི་གསོལ།
མི་ཕྱུགས་བདེ་བ་ཐོབ་ས་རེད། །
ཡིན་ཐག་ཆོད་ལྷ་ཡི་ཞིང་ཁམས་རེད། །
ས་འདི་ལས་སྐྱིད་ཅིག་ག་ན་ཡོད། །
སྨན་ང་འདྲ་ང་ངོ་མ་ཤེས་ན། །
ཡབ་སྐྱ་ལོ་སྟོན་པའི་སྲས་མོ་ཡིན། །
མཁའ་འགྲོ་འབུམ་གྱི་ཚོ་དཔོན་ཡིན། །
འཛམ་གླིང་བུ་མོའི་དྭངས་རྩེ་ཡིན། །
གླུ་འདི་ཀླུ་ངོ་མ་ཤེས་ན། ། །
ང་འབྲུག་མོའི་དགའ་སེང་དྲུག་འགྱུར་ཟེར། །
མཐོ་ན་ནམ་མཁའི་དབྱིངས་ནས་ལེན། །
དམའ་ན་རྒྱ་མཚོའི་གཏིང་ནས་འགུགས། །
མཐའ་དབུས་མེད་ལེའི་གླུ་ཞིག་ཡིན། །
དེ་རིང་ཇོ་རུ་དཔོན་ལ་ལེན། །
ཁ་སང་རྒྱ་བྱའི་ལ་སྐེད་ན། ། །
དཔོན་ཇོ་རུ་དགོངས་པ་རྫོགས་ཐལ་བསམ། །
ཅི་བྱེད་འདི་བྱེད་མ་ཤེས་དུས། །
ང་འབྲུག་མོས་ཁྱེད་ལ་འཕོ་བ་བརྒྱབ། །
འཕོ་བ་ལམ་དུ་མ་སོང་དུས། །
རང་སེམས་མི་བདེ་བྱང་ལ་བྱོན། །
མཐོང་ཐོས་མ་གསང་གླིང་པར་ཞུས། །
དོན་དམ་ཇོ་རུ་སྐུ་ཚེ་བརྟན། །
མ་འདས་དེ་རིང་ཞལ་ངོ་མཇལ། །
ལག་གཡས་ལ་ཐོགས་པའི་དར་དཀར་འདི། །



རྔོན་པ་མི་བརྒྱུད་བླ་མར་བསྒྱུར།
365
དཔོན་ཇོ་རུ་མཇལ་བའི་མཇལ་དར་འབུལ། །
མཇལ་ནས་ཞལ་རས་དཀར་བར་ཤོག །
བྲང་ལ་བཏགས་པའི་གའུ་འདི། །
ཕ་མེས་དུས་ནས་ཉར་བའི་རྒྱུ། །
གཡུ་དང་བྱུ་རུ་གཟི་དང་བཅས། །
རིན་ཆེན་སྣ་ཚོགས་བརྒྱན་པའི་ནོར། །
ལ་སྐེད་འཁྲུལ་ལེའི་མཐོལ་བཤགས་འབུལ། །
ལག་གཡོན་ན་ཐོགས་པའི་གསེར་ཟངས་ནང་། །
འབྲི་བརྒྱ་བཞོས་པའི་འོ་ཞོ་འདི། །
ཞལ་དཀར་བཀྲ་ཤིས་རྟགས་བརྒྱད་བཀང་། །
ལྷ་སྲས་ཁྱེད་ལ་ཡར་འདྲེན་ཞུ། །
ཡང་ཡང་མཆོད་དང་ཇོ་རུ་དཔོན། །
གླིང་དཀར་ཞོ་ལྟར་ཆགས་ལེ་གཅིག །
བདེ་སྐྱིད་མཚོ་ལྟར་འཁྱིལ་ལེ་གཉིས། །
དབང་ཐང་དགུང་དང་མཉམ་ལེ་གསུམ། །
ཡོང་ལེ་མཁའ་འགྲོའི་སྨོན་ལམ་ཡོད། །
དཔེ་བཞག་ན་འདྲ་མ་ཨེ་འདྲ་གདའ། །
ཕ་མ་བཟང་པོའི་སྨོན་ལམ་དེ། །
བུ་རྒྱུད་དགྲ་ལ་ཆས་དུས་མཁོ། །
དཔོན་པོ་བཟང་པོའི་དབུ་འདྲེན་དེ། །
ཉེས་མེད་ཁྲིམས་ལ་འགྲོ་དུས་མཁོ། །
ཚེ་རོགས་བཟང་པོའི་ལག་བཟས་དེ། །
ཁྱོ་བོ་རྒྱུ་ཞིང་རྨོ་དུས་མཁོ། །



366
རྟ་རྒྱུག་ཁྲི་གསོལ།
ཟེར་སྲོལ་བདེན་སྲོལ་གཉིས་ཀ་ཡོད། །
ལྷ་བུའི་ཐུགས་ལ་དེ་ལྟར་ཞོག །
ཅེས་གླུ་མཇུག་བསྒྲིལ་ནས་ཐུགས་ཅུང་བག་ཚ་བའི་རྣམ་པ་ཕྱིར་མངོན་
བཞིན་ འོ་ ཞོ་ ཡང་ ཡང༌ དྲངས། ཇོ་ རུས་ ཅུང་ ཟད་ ཙམ་ ཞལ་ དུ་ མཆོད།
ཐུགས་ལྷོད་ཙམ་བྱུང་བའི་ཚུལ་གྱིས་བཞུགས་སྐབས། དཔའ་ཚ་ཞང་འདན་
མ་བྱང་ཁྲ་དེར་བྱོན། དར་དཀར་པོ་ཡུག་ལྔ་ཡི་སྟེང་ལ་གསེར་གྱི་དོང་ཙེ་བརྒྱ་
སྐོར་ཙམ་དཔོན་ཇོ་རུའི་མདུན་དུ་སེར་འཁྱིལ་ལེར་སྤུངས་ཏེ་ཐ་ལའི་དྲུག་འགྱུར་
ལ་དྲངས་ནས་གླུ་འདི་སྐད་ཅིག་བླངས་པར་གདའོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཨ་ལ་སངས་རྒྱས་བསྒོམས་ནས་ལེན། །
ངག་ཐ་ལ་བྱང་ཆུབ་བརྒྱུད་ནས་འགུགས། །
དུས་དེ་རིང་ལྷ་ཞིག་འབོད་ལ་འདི། །
དགྲ་ལྷའི་ཁྲ་མཁར་གོང་མ་ནས། །
དགྲ་ལྷ་གཉན་སྟག་དམར་པོ་མཁྱེན། །
དགྲ་ལྷའི་ཁྲ་མཁར་བར་མ་ནས། །
སེང་སྟག་འོད་ཀྱི་རྒྱལ་པོ་མཁྱེན། །
དགྲ་ལྷའི་ཁྲ་མཁར་འོག་མ་ནས། །
དགྲ་ལྷ་དུང་སེང་དཔའ་ཁྲབ་མཁྱེན། །
དགྲ་ལྷ་དགུ་ཁྲི་དགུ་འབུམ་བསྐོར། །
དེ་རིང་འདན་པའི་གླུ་སྣ་དྲོངས། །
ས་འདི་ས་ངོ་མ་ཤེས་ན། །
གཞན་མའི་ས་དང་འདྲ་ལེ་མིན། །



རྔོན་པ་མི་བརྒྱུད་བླ་མར་བསྒྱུར།
367
ས་གཡང་བསྡུས་པའི་དཀྱིལ་འཁོར་རེད། །
བདེ་མཆོག་ཆོས་སྐུའི་གཡང་ར་རེད། །
ཞིང་ཆེན་བརྒྱ་དང་རྩ་གཅིག་ཡོད། །
ཞིང་ཆུང་སྟོང་དང་རྩ་གཉིས་ཡོད། །
ཡིན་ཐག་ཆོད་སྐྱ་རིང་སྐྱ་ཐུང་རེད། །
ང་འདྲ་ང་ངོ་མ་ཤེས་ན། །
ང་སྐྱེ་བ་འདི་ཡི་སྔོན་རོལ་ལ། །
རྒྱ་གར་ཆོས་སྐུའི་གདན་ས་ན། །
ས་ར་ཧ་པའི་སྐུ་སྐྱེ་ཡིན། །
དེ་ནས་སྐྱེ་བ་འདན་ཡུལ་བླངས། །
གླིང་དཀར་ཡུལ་གྱི་ས་ཆ་ནས། །
ང་ལ་འདན་མ་བྱང་ཁྲ་ཟེར། །
སངས་རྒྱས་སྟོང་གིས་མངགས་ལེའི་བུ། །
ཇོ་རུ་ལྷ་སྲས་རིན་པོ་ཆེ། །
ཞལ་འཛུམ་པའི་སྒོ་ནས་ང་ལ་གསོན། །
ཞུ་མི་ནུས་གླུ་ལེན་བརྒྱུད་ནས་ཞུ། །
མཇལ་མི་ནུས་དར་དཀར་བརྒྱུད་ནས་ཞུ། །
རང་ཡུལ་གླིང་གི་རུ་ཤོག་རྣམས། །
མི་འདོད་མི་ཡུལ་འགྲིམ་དགོས་དེ། །
ཇོ་རུ་ལྔ་བརྒྱའི་རྫུ་འཕྲུལ་རེད། །
ཇོ་དཔོན་བཀའ་བཞིན་སོང་ལེ་རེད། །
འདི་ལོ་བྱང་གི་ས་ཆ་ལ། །
ཁ་བ་ཉིན་མཚན་བཅོ་བརྒྱད་བབས། །



368
རྟ་རྒྱུག་ཁྲི་གསོལ།
མི་ཕྱུགས་འཁྱགས་ལྟོགས་གཉིས་ཀྱིས་མནར། །
ཐབས་མེད་སེང་ལྕམ་འབྲུག་མོས་གཙོས། །
མོ་སྨན་ལྔ་པོ་ཕོ་ཉར་མངགས། །
རང་ཡུལ་གླིང་གི་ས་ཆ་ལ། །
ཁ་བའི་གནོད་འཚེ་ཡོད་མེད་གཅིག །
རྣམ་སྤྲུལ་ལྷ་སྲས་ཇོ་རུ་ཁྱེད། ། །
སྐུ་ལུས་བདེ་སྡུག་ཅི་ཡོད་གཉིས། །
གནད་དུ་བཟུང་ནས་བལྟ་བར་མངགས། །
ཁ་བ་མིག་གིས་མ་རིག་ཟེར། །
རྒྱ་ཞིང་ལོ་ལྗང་ཡག་གདའ་ཟེར། །
སྔར་མེད་སྐུ་མཁར་བཞེངས་གདའ་ཟེར། །
གླིང་ཡུལ་སྐྱིད་པའི་ཞིང་ཁམས་ཟེར། །
མངགས་པའི་བྱ་ར་འཁོར་བའི་དུས། །
གཏམ་དེ་གླིང་པ་སྤྱི་ལ་ཞུས། །
གླིང་པ་འདུས་ནས་གྲོས་ཤིག་བྱས། །
རང་ས་གླིང་ལ་ལོག་པར་བཅད། །
རྒྱ་བྱའི་ལ་སྐེད་རྩེབས་པའི་དུས། །
དཔོན་ཇོ་རུ་ཁྱེད་ཀྱི་སྐུ་ཕུང་རིག །
མི་ཚང་མས་ཇོ་རུ་གཤེགས་གདའ་ཟེར། །
མིག་བལྟ་ཙམ་མ་བྱས་བཤར་ནས་གདའ། །
ང་འདན་མ་དེ་ན་ལྷགས་པའི་དུས། །
ཡིད་གདུང་བས་མནར་ནས་ཅུང་ཞིག་བསྡད། །
མཚན་ཇོ་རུ་བོས་ནས་གླུ་ཞིག་ཕུལ། །



རྔོན་པ་མི་བརྒྱུད་བླ་མར་བསྒྱུར།
369
དུས་ཐ་མ་གཤེགས་ལེ་རེད་གདའ་བསམ། །
རང་ལུས་གདུང་བས་མནར་ན་ཡང། །
བློ་ཁར་འགྲོ་དོན་ཅི་རིགས་འཆར། །
དཀར་སངས་རྒྱས་བསྟན་པ་དར་བ་ལ། །
ཁྱེད་ཇོ་རུ་མེད་ན་ཚར་ལེ་རེད། །
སྐྱེས་བུ་ཇོ་རུ་རིན་པོ་ཆེ། །
ཁྱེད་སྔ་རུ་བསད་པའི་བཤན་པ་ཡིན། །
ཕྱི་རུ་འདྲེན་པའི་བླ་མ་ཡིན། །
བདུད་བཞི་འདུལ་བའི་དམག་དཔོན་ཡིན། །
འགྲོ་དོན་འཕྲིན་ལས་འགྲུབ་པ་ལ། །
ཁྱེད་ཇོ་རུ་མེད་ན་ཚར་ཐལ་བསམ། །
ལས་དེ་ཚོ་བསམ་ནས་སྡུག་གིས་མནར། །
བློ་སེམས་སྡུག་ཆེ་ཡང་བྱ་ཐབས་མེད། །
ཁྱེད་སྐུ་ཕུང་དར་གྱིས་ལེགས་པར་བཏུམ། །
གནས་ཟངས་མདོག་དཔལ་གྱི་ཕོ་བྲང་ལ། ། །
གདུང་གདན་འདྲེན་ཞུས་ན་ལེགས་ལེ་བསམ། །
ཕྱི་ཞལ་མཇལ་ཡོང་བའི་རེ་འདུན་བཅངས། །
ས་མུན་པ་རུབ་གྲབས་བྱེད་པའི་དུས། །
ཐབས་མ་རྙེད་སྐུ་གདུང་བྲག་ལ་བཅོལ། །
དུས་སྐད་ཅིག་འདན་མའི་འཆར་སྣང་ལ། །
དཔོན་ཇོ་རུས་ཞལ་གཟིགས་མཛད་གདའ་བསམ། །
དོན་འཁྲུན་ཐག་མ་ཆོད་བློ་ལ་བཅངས། །
བློ་བསམ་ཞིབ་བྱེད་བཞིན་ད་བར་ལུས། །



370
རྟ་རྒྱུག་ཁྲི་གསོལ།
དེ་རིང་ཉི་མའི་གདོང་གང་ལ། །
ཤར་རྒྱ་བྱ་དཀར་པོའི་ལ་མགོ་ནས། །
སྐད་གསང་པོས་ཀི་ཞིག་འབུད་པའི་དུས། །
གནམ་ནས་གཡུ་འབྲུག་གྲག་གྲག་བྱུང་། །
འུར་ཁྲ་རིང་ནང་ནས་རྡོ་ཆར་འཕངས། །
བདེར་མ་ཆགས་གླིང་དཀར་ལ་ཀླུང་ཐོར། །
འུར་རྡོ་སེར་བ་འབབ་འབབ་རེད། །
བློན་འདན་མའི་བློ་ལ་ཨེ་འདྲ་འཆར། །
བླ་མས་དབང་བསྐུར་གནང་བའི་དུས། །
མགོ་དུམ་བུར་སོང་ཡང་བསོད་ནམས་འཕེལ། །
ལས་ངན་ཁྲོ་ཐུང་དཔོན་གྱིས་བྱས། །
རྡོ་མི་དགོས་མཚོན་ཆ་གཡུགས་ཀྱང་རུང་། ། །
ཁྲིམས་མི་དགོས་སྲོག་གཅོད་མཛད་ན་ཡང་། །
བཀའ་ཅི་ཕབ་འདན་མས་བསྒྲུབ་རྒྱུ་ཡིན། །
ཁྱེད་ཇོ་རུར་དཔོན་རབས་བཅོ་བརྒྱད་ཟེར། །
ང་འདན་མར་བློན་རབས་བཅུ་དགུ་ཟེར། །
དཔོན་དམ་ཚིག་འགྱུར་མེད་ངེད་གཉིས་ཡིན། ། །
དཔོན་མ་གཤེགས་གསེར་ཞལ་མཇལ་ནས་བྱུང་། །
བློན་འདན་མ་དགའ་སྐྱིད་འཛོམས་ནས་བྱུང༌། །
དགའ་ཐག་ཆོད་དེ་རིང་དགའ་ནས་བྱུང་། །
སྐྱིད་ཐག་ཆོད་དེ་རིང་སྐྱིད་ནས་བྱུང་། །
ད་ཨེ་ན་མི་བཞུགས་ལྷ་ཡི་སྲས། །
ང་འདན་མའི་སྒར་ལ་ཐེངས་གཅིག་ཕེབས། །



371
རྔོན་པ་མི་བརྒྱུད་བླ་མར་བསྒྱུར།
སྐྱིད་ཇ་ཆང་གཉིས་ཀྱི་ཡར་འདྲེན་ཡོད། །
ཟས་ཕུན་སུམ་ཚོགས་པའི་སྟོན་མོ་འབུལ། །
དེ་ཚོ་ལྷ་བུའི་ཐུགས་ལ་བཞེས། །
ཞེས་ཀླུ་མཇུག་བསྒྲིལ་བ་དང་། དེར་ཡོད་གླིང་པ་ཐམས་ཅད་ཀྱིས་ཞུ་བ་
ཕུལ་བས། ཇོ་རུའི་དགོངས་པ་དྭངས། འདན་སྒར་དུ་ཕེབས་རྒྱུའི་ཞལ་
བཞེས་པ་དང་། ཇོ་རུས་ལྕང་དཀར་བེར་ཀ་འོག་ལ་ཆིབས་ནས་ རྒོད་ཐང་
དཀར་གྱིས་གཡས་སྐོར་རྒྱུག་འདྲ། ཐང་སྨུག་གིས་གཡོན་སྐོར་རྒྱག་འདྲ་་་་
བཞིན་མཁའ་དབྱིངས་ནས་འདན་སྒར་དུ་ཕྱག་ཕེབས་པ་དང་། ཐག་ཉེ་རིང་
མེད་ལེའི་གླིང་པ་ཐམས་ཅད་ཁྲ་འཁྱིལ་ལེ་འོད་སྤུངས་སེ་ཁ་ཐུག་ལ་འདན་སྒར་
ལ་འཛོམས་ནས་རིམ་བཞིན་མཇལ་ཁ་ཞུས། ཕུན་སུམ་ཚོགས་པའི་བཟས་སྣ་
བཤམས་ནས་དགའ་སྐྱིད་ཀྱི་དཔལ་ལ་རོལ་ནས་བཞུགས་པར་གདའོ། ། ། །



372
ལེའུ་བདུན་པ།
ཇོ་རུས་མཁར་བགོས་མཛད་པའི་མཐར། །
གླིང་རྒོད་མོ་སྨན་འདན་ལ་བཤར། །
འབྲུག་མོས་ཐེའུ་རང་མགོ་བོ་བསྐོར། །
འདན་མའི་ནས་རྫོང་གླིང་ལ་ཕབ། །
ཉི་མ་དེ་ཡི་ཕྱི་ནང་ཇོ་རུས་ཚོ་ཆེན་ལྷ་སྡེ་དཀར་པོ་ཉོན་དང་ཞུ་རྒྱུ་ཨེ་འདྲ་
གདའ། ཁྱེད་ལོ་གསུམ་བྱང་ལ་འདུག་པའི་དུས། ང་ཇོ་རུས་ཅི་ལས་འཛམ་
གླིང་གྲགས། སྡུག་དཀའ་བ་ཇོ་རུ་མི་གཅིག་སྤྱད། ཟས་དངོས་གྲུབ་གླིང་
དཀར་ཀུན་ལ་ཡོད་པའི་ལོ་རྒྱུས་གླུ་འདི་ཉོན་གསུངས་ནས་མཁར་བགོས་རྒྱུག་
པའི་མགུར་མ་འདི་བཞེས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
ལྷ་ཆོས་སྐུ་ལོངས་སྐུ་སྤྲུལ་སྐུ་གསུམ། །
མཁྱེན་གཟིགས་ཇོ་རུའི་གླུ་སྣ་དྲོངས། །
དེ་ནས་ལྷ་ཞིག་འབོད་ལེ་འདི། །
ལྷ་ཆེན་ཚངས་པ་ཡབ་ཡུམ་གཉིས། །



འདན་མའི་ནས་རྫོང་གླིང་ལ་ཕབ། །
373
དེ་རིང་ཇོ་རུའི་གྲོགས་ལ་བྱོན། །
ས་འདི་ས་ངོ་མ་ཤེས་ན། །
མདོ་ཁམས་གླིང་གི་ས་ཆ་རེད། །
གནས་མཁའ་སྤྱོད་གྲུབ་པའི་ཞིང་ཁམས་རེད། །
འཛམ་གླིང་ས་ཡི་ལྟེ་བ་རེད། །
ང་འདྲ་ང་ངོ་མ་ཤེས་ན། །
མ་ངན་ཇོ་རུ་འགོག་ཚ་ཟེར། །
གླུ་འདི་གླུ་ངོ་མ་ཤེས་ན། ། །
ཇོ་རུའི་རྡོ་རྗེ་རང་སྒྲ་ཟེར། །
ས་ག་མ་ཡུལ་ལ་མི་ལེན་དེ། །
དུས་དེ་རིང་གླིང་པའི་ཚོགས་ལ་ལེན། །
མཐོ་བ་སྤྱི་དཔོན་མན་ཆོད་ནས། །
དམའ་བ་ར་རྫི་ཡན་ཆོད་ཉོན། །
ས་སྐྱིད་མོ་བྱང་གི་ས་ཐང་ན། ། །
གླིང་རུ་ཤོག་ལོ་གསུམ་འདུག་པའི་དུས། །
ངེད་གླིང་དཀར་ནོར་བུའི་ས་ཆ་ལ། །
སྨད་རྒྱ་ནག་ཡུལ་གྱི་རྒྱལ་ས་ནས། །
ཚོང་དཔོན་ནོར་བུ་བཟང་པོ་གཅིག །
ལག་དོ་སྐར་མ་བཀྲ་ཤིས་གཉིས། །
ལག་རིང་ཚོང་པ་བཅོ་བརྒྱད་གསུམ། །
ལུང་རིང་ཚོང་པ་བཅུ་དགུ་བཞི། །
རང་ས་གླིང་ཡུལ་འགྲིམས་པའི་དུས། །
གཏམ་དང་གླེང་མོ་གང་དགའ་བྱས། །



374
རྟ་རྒྱུག་ཁྲི་གསོལ།
ཐབས་དང་རྫུ་འཕྲུལ་སྣ་ཚོགས་བསྟན། །
རྩོད་དང་འཁྲུག་པ་ཅི་ཡང་བྱས། །
ལོ་གསུམ་ཚོང་པར་ཨར་ལས་བསྐུལ། །
སྐུ་མཁར་བཞེངས་པའི་སྟ་གོན་བྱས། །
གོང་མ་ལྷ་ཡི་ཞིང་ཁམས་ནས། །
ལྷ་བཟོ་རྩིས་པ་ཐིག་དཔོན་གདན། །
སྟེང་ལྷ་ཡི་ལྷ་དམག་འབུམ་ཚོ་གཅིག །
བར་གཉན་གྱི་གཉན་དམག་འབུམ་ཚོ་གཉིས། །
འོག་ཀླུ་ཡི་ཀླུ་དམག་འབུམ་ཚོ་གསུམ། །
སྐུ་མཁར་བཞེངས་པའི་གྲོགས་ལ་བཀུགས། །
ཁྱོན་གྲངས་སྐུ་མཁར་སོ་གསུམ་བཞེངས། །
གླིང་ཨ་ནུ་བཞུགས་པའི་རྟེན་འབྲེལ་བསྒྲིགས། །
རྒྱུ་ཚོང་རང་ཡུལ་ལོག་པའི་རྗེས། །
རོང་ཁྲི་དམར་རྒྱལ་པོའི་མངའ་ཞབས་ནས། །
ཨ་ཡོ་རྒྱལ་དང་བལ་ཡོ་རྒྱལ། །
སྟག་ཡོ་རྒྱལ་དང་གཡུ་ཡོ་རྒྱལ། །
སྡིག་ཆེན་རྔོན་པ་མི་བརྒྱད་ཀྱིས། །
རྨ་རྒྱལ་རི་ནས་ཤྭ་བ་ཕབ། །
ཉེས་ཆེན་མཐའ་མ་ཁྲིམས་ལ་སྦྱར། །
རྔོན་པ་གཉིས་རེ་གཉའ་སྒ་གཏད། །
ཕ་ཞིང་གྲམ་པ་སྐྱ་རིང་རྨོས། །
མ་ཞིང་གྲམ་པ་སྐྱ་ཐུང་རྨོས། །
ལྷ་ཚངས་པ་དཀར་པོའི་ནས་དཀར་གཅིག །



375 ་
འདན་མའི་ནས་རྫོང་གླིང་ལ་ཕབ།
གཉན་སྐུ་ལྷ་གེར་མཛོའི་ནས་དམར་གཉིས། །
ཀླུ་གཙུག་ན་རིན་ཆེན་ནས་སྔོན་གསུམ། །
སློབ་དཔོན་པདྨའི་ནས་ནག་བཞི། །
མ་ནེ་ནེ་དཀར་མོའི་ནས་སེར་ལྔ། །
འབྲུ་རབ་ལྔ་ཡི་གཡང་རྟེན་ནས། །
མི་ཚང་མེད་ལེ་ཞིང་ལ་བཏབ། །
བདེ་སྐྱིད་གླིང་ལ་བསྐྲུན་ནས་ཡོད། །
སྐྱིད་བསམ་ཨེ་ཤེས་ཕ་ཡི་བུ། ། ་
དགའ་མོ་ཨེ་འདུག་ཚོ་དྲུག་གླིང༌། །
ཡང་སྒོས་འདྲ་མ་བཤད་པས་ན། །
སྐུ་མཁར་སེང་འབྲུག་སྟག་རྩེ་དེ། །
ང་ཇོ་རུ་འདུག་པའི་ཕོ་བྲང་ཡིན། །
དབུས་ཀྱི་ལྷ་མཁར་བསྟན་པ་དེ། ། །
གླིང་གྲོས་ར་ཚོགས་པའི་འདུ་ར་ཡིན། །
ཕྱི་མི་འགྱུར་གོར་མོ་རྡོ་ལས་གྲུབ། །
ནང་མི་འགྱུར་འུ་ཟི་ཇ་ཡིས་གྲུབ། །
ཇ་མཁར་སྨུག་པོ་ཟེར་ལེ་དེ། ། །
གླིང་དཔའ་རྟུལ་བརྒྱད་ཅུའི་ཇ་མཁར་ཡིན། །
སྨན་ཇ་མ་འབྲུག་མོའི་བཞུགས་ཁང་ཡིན། །
དཔུང་རོགས་ནེའུ་ཆུང་ཚ་རུ་ཡིན། །
མཁར་བགོས་དེ་རིང་ཇོ་རུས་བྱེད། །
མཁར་རྩིས་སང་ཉིན་ལེན་རྒྱུ་གྱིས། །
སྐུ་མཁར་དངུལ་ཆུ་ཁྲོ་རྫོང་ནང་། །



376
རྟ་རྒྱུག་ཁྲི་གསོལ།
ཁྲ་མོ་གླིང་གི་འགོ་འཛིན་དེ། །
ཁྲི་དཔོན་ཞལ་ལུ་དཀར་པོ་བཞུགས། །
རྒོད་ཚང་ཁ་གཡེར་ནང་ཅུད་ལ། །
དར་སྡེ་ཁྲི་འཁོར་བཅོ་བརྒྱད་ཀྱི། །་
འགོ་འཛིན་སེང་སྟག་ཨ་དོམ་བཞུགས། །
ཁྱུང་དཀར་སྨུག་པོའི་ནང་རོལ་ལ། །
དགའ་འབྲུ་གཉིས་ཀྱི་འགོ་འཛིན་དེ། །
འབྲུ་སྒ་སྡེ་ཆོས་སྐྱོང་བེར་ནག་བཞུགས། །
ཤར་ལུང་རི་དྲུག་ནང་རྒྱུད་ལ། །
འདན་ཁྲི་སྐོར་བཅུ་གསུམ་འགོ་འཛིན་དེ། །
ཚ་ཞང་འདན་མ་བྱང་ཁྲ་བཞུགས། །
རྫོང་མི་འགྱུར་ཁྲ་མཁར་ཁྱུང་རྫོང་ནང་། །
བློ་ཤེས་རབ་གྲོས་འགོ་འཛིན་མི་དེ། །
ཕ་སྤྱི་དཔོན་རོང་ཚ་ཁྲ་རྒན་བཞུགས། །
གཅན་གཟན་སྡེ་ལྔའི་གྲ་ཚན་གཅིག །
ཟི་མ་ཡུལ་གྱི་ཕ་ཟོག་གཉིས། །
ཟི་ལིང་རྒྱལ་པོའི་ནོར་སྐལ་གསུམ། །
ཇི་ཡོད་སྤྱི་དཔོན་ཕྱག་ལ་འཇོག །
སྐུ་མཁར་བསམ་གྲུབ་འབུམ་རྫོང་ནང་། །
དམག་གསེར་འཕྲུ་ཅན་གྱི་འགོ་འཛིན་དེ། །
གསེར་པའི་ཉི་འབུམ་དར་ཡག་བཞུགས། །
སྐུ་མཁར་སེང་གེ་གནམ་རྫོང་ནང༌། །
དམག་དངུལ་འཕྲུ་ཅན་གྱི་འགོ་འཛིན་དེ། །



377 །
འདན་མའི་ནས་རྫོང་གླིང་ལ་ཕབ།
འོམ་བུའི་ཨ་ནུ་དཔའ་སེང་བཞུགས། །
སྐུ་མཁར་ཐང་རྫོང་རིང་མོའི་ནང་། །
དམག་གཡུ་འཕྲུ་ཅན་གྱི་བདག་པོ་དེ། །
མུ་སྤྱང་རིན་ཆེན་དར་ལུ་བཞུགས། །
སྐུ་མཁར་གའུ་གསེར་རྫོང་ནང་། །
གདོང་ཆོས་ལུ་བུ་ཡི་དར་འཕེན་བཞུགས། །
སྐུ་མཁར་སྟག་རྩེའི་ནང་རོལ་ལ། །
གླིང་གི་ཆ་ཆེན་མི་བཞིའི་ནང༌། །
སྐྱ་ལོའི་སྟོན་པ་རྒྱལ་མཚན་བཞུགས། །
སྐུ་མཁར་ཁྲི་གདུགས་བྲག་རྫོང་ནང་། །
གླིང་གི་ཆ་ཆེན་མི་བཞིའི་ནང་། ། །
ཡབ་ཆེན་སེང་བློན་རི་རྒྱལ་བཞུགས། །
སྐུ་མཁར་གསེར་ལོ་དགུ་རྫོང་ནང་། །
གསེར་ཚ་དཔོན་གྱི་ཨ་ཆེན་བཞུགས། །
སྐུ་མཁར་ཕོ་རོག་སྙིང་རྫོང་ནང་། །
ལྷ་རྟ་མགྲིན་དམར་པོའི་སྤྲུལ་པ་དེ། །
སྟག་རོང་ཨ་ཁུ་ཁྲོ་ཐུང་བཞུགས། །
སྐུ་མཁར་བེའུ་སྟག་རྫོང་ནང་། །
སྟག་རོང་ཤོག་གི་འགོ་འཛིན་དེ། །
སྟག་འཕེན་གཟིག་འཕེན་དཔོན་གཉིས་བཞུགས། །
སྐུ་མཁར་བྱུ་རུ་སྟག་རྫོང་ནང་། །
རོང་མི་ཚོ་དམར་པོའི་འགོ་འཛིན་དེ། །
རོང་ཚ་གུང་གི་དམར་ལེབ་དང༌། །



378
རྟ་རྒྱུག་ཁྲི་གསོལ།
ཡ་མེད་ཉ་ཚ་ཨ་བརྟན་བཞུགས། །
གནམ་ལྕགས་ཁྲོ་རྫོང་ནང་རྒྱུད་ལ། །
ཡ་ཐའི་སྐྱེས་མཆོག་ཐར་པ་བཞུགས། །
དཀར་རུ་ཤོག་དང་ནག་རུ་ཤོག །
དགའ་པ་ཤོག་དང་འབྲུ་པ་ཤོག །
ཤོག་ཆེན་རེ་རེའི་མངའ་ཞབས་ལ། །
སྐུ་མཁར་གསུམ་རེ་བཞེངས་ནས་ཡོད། །
སང་གི་ཉི་མ་རྩེ་ཤར་ཐོག །
རང་རང་སྐུ་མཁར་རྩིས་ལེན་གྱིས། ། །
མཁར་བགོས་དེ་ཡིས་ཆོག་པར་གྱིས། །
གདན་ས་གྲུ་བཞི་ཐང་དང་གཅིག །
རྨ་དགའ་ལེ་ལྷ་ཐང་སྟོད་དང་གཉིས། །
རྨ་དགའ་ལེ་ལྷ་ཐང་བར་དང་གསུམ། །
རྨ་དགའ་ལེ་ལྷ་ཐང་སྨད་དང་བཞི། །
རྨ་དེལ་ཡག་སྟག་ཐང་ཁྲ་མོ་ལྔ། །
གླིང་དཔའ་རྟུལ་དཔུང་གི་མདའ་ར་ཡིན། །
ཕ་ཁུ་བོ་འཛོམས་པའི་གཏམ་ར་ཡིན། །
མ་སྲུ་མོ་འཛོམས་པའི་ཆང་ར་ཡིན། །
སྨན་བུ་མོ་འཛོམས་པའི་རྟེན་ར་ཡིན། །
ཆུང་ཨ་ཉོག་འཛོམས་པའི་རྩེད་ར་ཡིན། །
རྟགས་དང་རྟེན་འབྲེལ་འཛོམས་ནས་ཡོད། །
ལས་དང་སྨོན་ལམ་བཟང་ནས་ཡོད། །
དེ་ཚོ་ཚོ་དྲུག་ཐུགས་ལ་ཆོངས། །



379
འདན་མའི་ནས་རྫོང་གླིང་ལ་ཕབ།
མ་གོ་གླུ་ལ་སྐྱོར་ལན་མེད། །
ཅེས་གླུ་དེ་ལྟར་བླངས་པ་དང་། གླིང་པ་ཐམས་ཅད་ཀྱི་ངོ་ནས་དགའ་
བའི་འཛུམ་དང་། སེམས་ནས་སྐྱིད་པའི་སྣང་བ་འགོག་མེད་དུ་འཆར་ནས་
མངོན་པར་བསྟོད། ཇོ་རུར་ ཤ་ཐུད་སྦྲང་རྩི་སོགས་ཟས་རིགས་ཕུན་སུམ་་་
ཚོགས་པ་ཕུལ། དེ་ནུབ་གླུ་གར་རྩེད་བྲོ་དང་བཅས་པར་རོལ་ནས་བཞུགས།
ཕྱི་ཉིན་ནངས་པར་དབུ་རི་བོར་ཉི་ཟེར་འཕྲོས་པ་དང་དུས་མཉམ་དུ་ཇོ་རུས་
གླིང་པ་རྣམས་ལ་སྐུ་མཁར་རེ་རེ་བཞིན་རྩིས་སྤྲོད་མཛད་ནས་གླིང་པ་ཐམས་ཅད་
གདན་ས་གྲུ་བཞིར་འཛོམ་དགོས་པའི་བཀའ་ཕབ། ཨར་སྟོན་སྐབས་ཚོང་
དཔོན་ནོར་བུ་བཟང་པོས་ཕུལ་བའི་རྒྱ་རག་གི་གཏེར་ས་ལ་སྦས་པ་དེ་ཉིན་ཚུར་
བཞེས་ནས་དགའ་སྟོན་གཟབ་ཅིང་རྒྱས་པ་བཤམས། ཐམས་ཅད་སྤྲོ་སྣང་གི་
དགའ་བདེར་རོལ་བའི་སྐབས་དེར། བློན་ཆེན་འདན་མ་བྱང་ཁྲས་གྲལ་རབ་
བརྒྱ་ཡི་གྲལ་འགོ་ནས་ཡར་བཞེངས། གླིང་རྒྱལ་བློན་རྣམས་ལ་གླུ་འདི་འདྲ་
ཞིག་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
སྐྱབས་ཆོས་དང་སངས་རྒྱས་དགེ་འདུན་གསུམ། །
གསོལ་བ་འདེབས་སོ་བྱིན་གྱིས་རླབས། །
འགྲོ་དྲུག་ཆོས་ལ་འགྱུར་བར་ཤོག །
ས་འདི་ས་ངོ་མ་ཤེས་ན། །
མདོ་ཁམས་གཡང་གི་ར་བ་རེད། །
གདན་ས་གྲུ་བཞིའི་ཡང་སྟེང་རེད། །
ང་འདྲ་ང་ངོ་མ་ཤེས་ན། །
འདན་ཁྲི་འཁོར་བཅུ་གཉིས་ནང་རྒྱུད་ནས། །



380
རྟ་རྒྱུག་ཁྲི་གསོལ། །
མི་ང་ལ་འདན་མ་བྱང་ཁྲ་ཟེར། །
མདའ་ལ་རང་དབང་ཐོབ་ལེ་ཡིན། །
གླུ་འདི་གླུ་ངོ་མ་ཤེས་ན། །
འདན་མའི་ཐ་ལ་དྲུག་འགྱུར་ཟེར། །
ས་ག་མ་ཡུལ་ལ་མི་ལེན་དེ། །
དེ་རིང་གླིང་དཀར་སྤྱི་ལ་ལེན། །
གསོན་དང་ཞུ་རྒྱུ་ཨེ་འདྲ་གདའ། །
དུས་དེ་སྔ་ལྷ་སྲས་ཇོ་རུ་ཡིས། །
ཕྱི་སྐུ་ལུས་ངན་པའི་ཚུལ་དུ་བཞུགས། །
མི་ཀུན་གྱི་མིག་ལམ་མ་མཛེས་ཀྱང་། །
སྐྲ་ར་ར་གྱེན་ལ་གཟེངས་ལེ་དེ། ། །
ཆོས་སྐུ་གཙུག་ཏུ་བཀུར་བའི་རྟགས། །
རུ་རུ་ཐུར་ལ་འདུད་ལེ་དེ། །
ནང་སེམས་ཉིད་ཆོས་སྐུ་བསྒོམ་པའི་རྟགས། །
ཤིག་སྲོ་མའི་ཚང་གདན་བཞག་ལེ་དེ། །
དགྲ་ལྷའི་ལྷ་ཚོགས་འཁོར་བའི་རྟགས། །
སྐུ་ལ་ར་ཚགས་གསོལ་ལེ་དེ། ། །
རྡོ་རྗེའི་གོ་ཁྲབ་བཞེས་པའི་རྟགས། །
འུར་ཁྲ་རིང་གཡས་ལ་བཏགས་ལེ་དེ། །
གཡས་སྟག་དོང་ཁྲ་མོ་བསྐོར་བའི་རྟགས། །
འུར་ཁྲ་ཐུང་གཡོན་ལ་བཏགས་ལེ་དེ། །
གཡོན་གཟིག་ཤུབས་སྐུ་ལ་བསྐོར་བའི་རྟགས། །
ཇོ་གྲི་བརླ་སྟེང་བཏགས་ལེ་དེ། །



381
འདན་མའི་ནས་རྫོང་གླིང་ལ་ཕབ།
ལྟག་པ་ལན་མེད་བཏགས་པའི་རྟགས། །
རྒྱབ་ལ་གྲ་སྐྱེ་འཁུར་ལེ་དེ། །
ཆོས་སྐུས་རྒྱབ་ནས་སྐྱོར་བའི་རྟགས། །
ལོངས་སྐུས་སྟེང་ནས་གཟིགས་པའི་རྟགས། །
སྤྲུལ་སྐུས་མཐའ་ནས་སྐྱོང་བའི་རྟགས། །
དབུ་ལ་ཅོག་ཞྭ་གསོལ་ལེ་དེ། །
རྨོག་ཆེན་དབུ་ལ་གསོལ་བའི་རྟགས། །
དེ་ལ་བྱ་སྒྲོ་སྒྲོན་ལེ་དེ། །
ཁམས་གསུམ་ཟིལ་གྱིས་གནོན་པའི་རྟགས། །
ལྕང་དཀར་འོག་ལ་ཆིབས་ལེ་དེ། །
མདོ་ཆེན་རྐྱང་རྒོད་ཆིབས་པའི་རྟགས། །
རྒྱ་ཚོང་བོད་ལ་འོང་ལེ་དེ། །
རྒྱ་བོད་གསེར་ཟམ་བཙུགས་པའི་རྟགས། །
གླིང་དཀར་ནོར་བུའི་ས་ཆ་འདི། །
གཞན་གྱི་ས་དང་འདྲ་ལེ་མིན། །
མི་འདྲ་རྩ་བ་བཤད་པས་ན། །
གནམ་ལ་འཁོར་ལོ་རྩིབས་བརྒྱད་ཡོད། །
བར་ལ་བཀྲ་ཤིས་རྟགས་བརྒྱད་ཡོད། །
ས་ལ་པདྨ་འདབ་བརྒྱད་ཡོད། །
ས་གཞིར་བྱིན་རླབས་མཛད་མི་དེ། །
སློབ་དཔོན་པདྨ་འབྱུང་གནས་རེད། །
ས་བཅུད་བུམ་པ་སྦས་མི་དེ། །
བཅོམ་ལྡན་ཚེ་དཔག་མེད་མགོན་རེད། །



382
རྟ་རྒྱུག་ཁྲི་གསོལ།
གླིང་ལ་སྐུ་མཁར་བཞེངས་མི་དེ། །
འགོག་བཟའ་ལྷ་མོའི་ཇོ་རུ་རེད། །
ཐུག་དང་བ་དན་རྒྱལ་མཚན་གསུམ། །
སྐུ་མཁར་རྩེ་མོར་རྒྱུན་ལེ་དེ། ། །
དཀོན་མཆོག་རྣམ་གསུམ་འཁོར་བའི་རྟགས། །
དབྱེར་མེད་དཔུང་ཤོག་སོ་སོ་ལ། །
ཆད་མེད་མཁར་རྩིས་གནང་ལེ་དེ། །
གླིང་གཞིས་ཞོ་ལྟར་ཆགས་པའི་རྟགས། །
ལོ་མང་བསམ་པའི་རེ་འདོད་དེ། །
དེ་རིང་ལྷུན་གྱིས་གྲུབ་ནས་གདའ། །
རྟགས་རྟེན་འབྲེལ་འཛོམས་པའི་ཉི་མ་ལ། །
བཀའ་དྲིན་ཆེ་འོ་ཇོ་རུ་དཔོན། །
ཐུགས་རྗེ་ཆེ་འོ་ལྷ་ཡི་སྲས། །
དེ་རིང་སྐུ་མདོག་ངོ་མ་འགྱུར། །
དགྲ་ལྷའི་གོ་མཚོན་སྣ་དགུ་གསོལ། །
གླིང་དཀར་དཔུང་གི་ཁ་ལོ་སྒྱུར། །
མ་ཐུབ་དགྲ་ཡི་གཉའ་ནས་གནོན། །
ཉམས་ཆུང་ནུས་མེད་འོག་ནས་འདྲེན། །
འགྲོ་དྲུག་ཆོས་ལ་འགོད་པར་ཞུ། །
ཞེས་གླུ་དེ་ལྟར་ཕུལ་བ་དང་། ཇོ་རུས་ཞལ་འཛུམ་ཙམ་གནང་ནས་ཕོ་
རྒོད་པོ་ཟེར་བ་འདན་མ་རེད། རྟགས་དང་རྟེན་འབྲེལ་བཟང་ནས་བྱུང་།
དགོས་རྒྱུའི་གཏམ་དེ་བསྙད་ནས་བྱུང་། ཐུགས་ཤེས་པ་ཟེར་བ་ཁྱེད་ལ་གདའ།
ལས་རྒྱབ་མདུན་ཟེར་བ་ཁྱེད་ལ་མེད་ཅེས་གསུངས་ནས་གླིང་རྣམས་ལ་མགུར་



འདན་མའི་ནས་རྫོང་གླིང་ལ་ཕབ།
383
འདི་བཞེངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
སྐྱབས་བླ་མ་ཡི་དམ་མཁའ་འགྲོ་གསུམ། །
སྐྱབས་གནས་འདུས་པའི་བདག་ཉིད་ཅན། །
དེ་རིང་ཇོ་རུའི་གླུ་སྣ་དྲོངས། །
ས་འདི་ས་ངོ་མ་ཤེས་ན། །
རང་ཅག་གླིང་དཀར་ཡུལ་གྱི་ས། །
གདན་ས་གྲུ་བཞིའི་ཡང་སྟེང་རེད། །
ང་འདྲ་ང་ངོ་མ་ཤེས་ན། །
མ་ངན་ཇོ་རུ་སྣ་འཛར་ཟེར། །
ལྷ་གོང་མ་ཡིན་ཡང་བཙོག་པར་འཛིན། །
འཇིག་རྟེན་མི་ཡིས་བཤད་མི་དགོས། །
ཇོ་རུའི་བཞིན་ངོ་བཙོག་ལེ་ཟེར། །
སྐུ་ཡི་ཆ་བྱད་ངན་ལེ་ཟེར། །
ཨ་ཙི་མི་ཞུ་ཀུ་རེ་ཡིན། །
ཇོ་རུའི་བཞིན་བྱད་མི་མཛེས་དེ། །
ལྷ་གོང་མས་མངགས་པའི་ཕོ་ཉ་ཡིན། །
སེམས་པ་ཆོས་ལ་དཀར་ལེ་ཡིན། །
ཞེ་སེམས་དགྲ་ལ་གནག་ལེ་ཡིན། །
གླིང་ལ་བདེ་སྐྱིད་བསྐྲུན་མི་ཡིན། །
དེ་ཚོ་ཨ་ཕོའི་ཡིན་ལུགས་རེད། །་



384
རྟ་རྒྱུག་ཁྲི་གསོལ།
གླིང་དཀར་ལྷ་སྡེ་དཀར་པོ་གཅིག །
ཡང་སྒོས་དར་སྡེ་མཚོ་མོ་གཉིས། །
གསོན་དང་ཞུ་རྒྱུ་ཨེ་འདྲ་གདའ། །
དེ་རིང་ཉི་མའི་གདོང་གང་ལ། །
རྒྱུ་རག་བོད་རག་ལྷ་རག་གསུམ། །
བདུད་རྩི་རྣམ་གསུམ་བཤམས་ནས་ཡོད། །
ཚོ་དྲུག་གླིང་གི་ཕ་ཁུ་གཅིག ། །
དཔའ་རྟུལ་ཨ་ནུ་ཇི་ཡོད་གཉིས། །
ཨ་སྲུ་མོ་སྨན་ཡོངས་རྫོགས་གསུམ། །
འདོད་ཡོན་ལོངས་སྤྱོད་ཚིམ་པར་མཛོད། །
དེ་ནས་སྙན་དབང་ང་ལ་གསོན། །
སྔོན་གླིང་པ་བྱང་ལ་འགྲོ་བའི་དུས། །
ངེད་ཇོ་རུ་མ་བུ་གཉིས་པོ་དེ། །
བྱ་མ་བུ་བཞིན་དུ་ཐང་ལ་བསྒྱུར། །
མཐར་སྒོང་ཤུན་མེད་ལེ་རླུང་ལ་བསྐུར། ། ་
ཁབ་རྒྱུ་ཁབ་རྩེ་མོའི་རྩེ་ཞེན་མེད། །
མེད་དེ་ཇོ་རུས་སྙིང་རྗེ་བསྒོམས། ། །
མཐུ་དང་རྫུ་འཕྲུལ་གང་རུང་དཔྱད། །
གླིང་ལ་སྐུ་མཁར་སོ་གསུམ་བཞེངས། །
དབྱེར་མེད་ཀུན་ལ་བགོས་ནས་ཡོད། །
མཁར་རྫོང་རེ་རེའི་ནང་རྒྱུད་ལ། །
འབྲུ་སྔོ་མོའི་བང་མཛོད་རེ་རེ་ཡོད། །
འབྲུ་སྤྱི་འབྲུ་ཡིན་ལ་སྒེར་འབྲུ་ཡིན། །



འདན་མའི་ནས་རྫོང་གླིང་ལ་ཕབ།
385
རང་སོའི་འཚོ་བའི་བབ་ལ་བལྟས། །
འབྲུ་དལ་སྤྱོད་བྱས་ན་དགའ་ལེ་བསམ། །
ཡང་སྒོས་སྤྱི་ཡི་འབྲུ་མཛོད་ནང༌། །
ཁལ་དགུ་ཁྲི་དགུ་འབུམ་ཁ་ལོངས་ཡོད། །
མ་འོངས་དགྲ་བཞི་འདུལ་བའི་དུས། །
དམག་སྤྱོད་མཁོ་སྤྲོད་བྱེད་རྒྱུ་ཡིན། །
འབུམ་ཚོ་དཔུང་གི་བཟའ་ཆས་དེ། ། །
རེ་ཞིག་འདང་ཡང་རྒྱུན་འདང་མེད། །
བློན་འདན་མ་ཁོང་དང་གྲོས་ཤིག་བྱས། །
ཤར་འདན་མཁར་ཁྲ་མོའི་ཕར་མཐའ་ནས། །
བྲག་རྡོ་རྗེ་འདྲ་བའི་མར་གཤམ་ནས། །
རི་རྒོད་གཤོག་འདྲ་བའི་ནང་རྒྱུད་ལ། །
སྔོན་མོ་འབྲུ་ཡི་གཏེར་ཁ་ཡོད། །
འབྲུ་ཆར་གླིང་ལ་ཕབ་དགོས་ཡོད། །
ཨེ་ཡག་མི་ཡག་སྤྱི་དཔོན་དགོངས། །
ཨེ་སྤྲོད་མི་སྤྲོད་འདན་མ་དགོངས། །
སྟོབས་ཨེ་འོང་མི་འོང་ས་སྡེ་དགོངས། །
མཚོན་རྣོ་ངར་འཛོམས་པའི་བཙན་རྒོད་དེ། །
ཨེ་ཐུབ་མི་ཐུབ་རྒྱུ་ཚས་དགོངས། །
ཕྱི་སྐྱེ་གཟུགས་ངོམ་མི་སེང་ལྕམ་གཅིག །
ནང་ཤེས་རབ་བཀྲ་བའི་ནེའུ་ཆུང་གཉིས། །
ལུས་གཤོག་དྲུག་རྒྱས་པའི་ལྡེམ་འགྱུར་གསུམ། །
སྐྱ་ལོའི་དར་དཀར་གཡུ་འཛིན་བཞི། །



386
རྟ་རྒྱུག་ཁྲི་གསོལ།
གྲོ་ལོའི་བུ་མོ་ལྷ་སྐྱིད་ལྔས། །
གླུ་དང་གར་དང་བྲོ་གསུམ་བརྡུང་། །
ཕ་གཅིག་ཐེའུ་རང་སྤུན་གསུམ་དེ། །
མགོ་སྐོར་ཨེ་ཐུབ་མི་ཐུབ་དགོངས། །
ཡང་སྒོས་བློན་ཆེན་འདན་མ་གསོན། །
མི་རིང་རྟགས་རྟེན་འཛོམས་པའི་ཉིན། །
ཤེལ་བྲག་གཏེར་སྒོ་ཕྱེ་བའི་དུས། །
དགྲ་ལྷའི་གོ་མཚོན་སྣ་དགུ་དེ། །
ངེད་ཇོ་རུའི་ལུས་ལ་བསྐོར་ཉིན་མོ། །
མདའ་རབ་དགུ་བཅུ་གོ་དགུའི་ནང་། །
མདའ་མོ་ཨ་དགའ་ཤ་གཟན་དེ། །
མངོན་ཤེས་ཅན་གྱི་ལྷ་མདའ་ཡིན། །
དེ་དུས་འདན་མ་ཁྱེད་ལ་འབུལ། །
རྟེན་འབྲེལ་བཟང་བའི་སྨོན་ལམ་ཡོད། །
ཅི་བསམ་འགྲུབ་པའི་དངོས་གྲུབ་ཡོད། །
གོ་ན་གླིང་དཀར་ཐུགས་ལ་ཞོག །
འདན་མའི་ཡིད་ལ་དེ་ལྟར་ཟུངས། །
མ་གོ་གླུ་ལ་སྐྱོར་རྒྱུ་མེད། །
ཅེས་ གླུ་དེ་ལྟར་ཕུལ་བ་དང༌། ཐམས་ ཅད་ཀྱིས་མངོན་པར་བསྟོད།
བློ་ཤེས་རབ་གཉིས་ཀྱི་བདག་པོ་ཕ་སྤྱི་དཔོན་རོང་ཚ་ཁྲ་རྒན་གྱི་ཐུགས་ལ་དཔོན་
ཇོ་རུས་གསུངས་པའི་གཏམ་དེ་ཤིན་ཏུ་བདེན། ལོ་འདིར་འདན་མའི་ནས་
རྫོང་འབེབས་དུས་ཡིན། ཁོང་དཔོན་བློན་གཉིས་དེ་ཕན་ཚུན་བརྩེ་དད་ཤིན་
ཏུ་ཆེ་བས་འདན་མས་འབྲུ་གཏེར་མི་སྤྲད་པ་བྱེད་མི་སྲིད། རྒྱ་ལ་ཆེན་ནས་



འདན་མའི་ནས་རྫོང་གླིང་ལ་ཕབ།
387
རྫོང་ཕབ་ན་ཀུན་ལ་ཕན་པ་ཆེ། ད་མི་རྒན་གྱིས་འགྲོ་འདུག་ཅི་བྱེད་ཀྱི་གཏམ་
ཞིག་བཤད་དགོས་བསམ་ནས་ཀླུ་རྟ་དལ་བ་རིང་མིན་ལ་དྲངས་ནས་གླུ་འདི་འདྲ་
ཞིག་ཕུལ་ལོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
མཐོ་ནམ་མཁའ་གཡང་གི་ར་བ་ནས། །
མི་ལུས་ཁྱུང་གི་མགོ་བོ་ཅན། །
ཁྱུང་གཤོག་སྒྲ་དབྱངས་ཧུར་སེ་ཧུར། །
དེ་རིང་མི་རྒན་གླུ་སྣེ་དྲོངས། །
བར་སྣང་སྟོང་པའི་ནང་རྒྱུད་ནས། །
མི་ལུས་སྟག་གི་མགོ་བོ་ཅན། །
སྟག་གི་འཛུམ་དྲུག་ཉིལ་སེ་ཉིལ། །
དེ་རིང་མི་རྒན་གླུ་སྐེད་དྲོངས། །
དམའ་རྒྱ་མཚོ་ཟབ་པའི་དཀྱིལ་འཁོར་ནས། །
མི་ལུས་སྦྲུལ་གྱི་མཇུག་མ་ཅན། །
སྦྲུལ་མཇུག་ཉ་ལྟར་འཁྱུགས་སེ་འཁྱུག །
དེ་རིང་མི་རྒན་གླུ་མཇུག་དྲོངས། །
ས་འདི་ས་ངོ་མ་ཤེས་ན། །
བདེ་མཆོག་ལྷ་སྒར་བབས་ས་རེད། །
གདན་ས་གྲུ་བཞི་དེ་ནས་ཐོགས། །
ང་འདྲ་ང་ངོ་མ་ཤེས་ན། །
ཀུན་གྱིས་ང་ལ་སྤྱི་དཔོན་ཟེར། །



388
རྟ་རྒྱུག་ཁྲི་གསོལ།
བསམ་བློ་སྤྱི་ཡི་དོན་དུ་བསྐོར། །
ལས་པ་སྤྱི་ཡི་དོན་དུ་ལས། །
ཀུན་གྱིས་བློ་འདྲིའི་དཔོན་དུ་བཀུར། །
སྤྱི་དཔོན་ཐོགས་པ་དེ་ནས་བྱུང༌། །
གླུ་འདི་གླུ་ངོ་མ་ཤེས་ན། །
སྤྱི་དཔོན་དལ་བ་རིང་མིན་ཟེར། །
ས་ག་མ་ཡུལ་ལ་མི་ལེན་དེ། །
ངག་ག་མའི་ས་ལ་མི་འགུགས་ཏེ། །
དུས་དེ་རིང་མི་ལེན་དོན་ཆེན་རེད། །
ཇོ་རུ་རིགས་གསུམ་མགོན་གྱི་སྤྲུལ། །
ཐམས་ཅད་མཁྱེན་པའི་བདག་པོ་ཉིད། །
ང་སྤྱི་དཔོན་ངག་ལ་ལན་གཅིག་གསོན། །
ཉི་མ་དེ་རིང་ཕན་ཆོད་ལ། །
གླིང་དཀར་རུ་སྒྱུར་བྱང་ལ་ཆས། །
ལོ་གསུམ་མི་མེད་ཡུལ་དུ་བསྡད། །
ཐ་མ་ལྷ་ཀླུས་ཁ་བ་ཕབ། །
འདུག་ཐབས་མེད་པར་རང་ཡུལ་ལོག །
རང་ས་གླིང་དཀར་ཁྲ་མོ་ལ། །
ངོ་མཚར་ལྟད་མོ་ཨེ་འདྲ་གདའ། །
མཐོ་ནམ་མཁར་འཇའ་འོད་འཁྲིགས་ནས་གདའ། །
མཁའ་འཇའ་འོད་གུར་ཁང་ཕུབ་ནས་གདའ། །
ཤར་གླིང་ལ་སྔོན་མེད་སྐུ་མཁར་བཞེངས། །
མཁར་རྫོང་རབ་ཐོག་ལ་ཐོག་བརྩེགས་གདའ། །



འདན་མའི་ནས་རྫོང་གླིང་ལ་ཕབ།
389
དམའ་ས་གཞིར་མེ་ཏོག་འཁྲུངས་ནས་གདའ། །
ས་མེ་ཏོག་ཟེའུ་འབྲུ་རྒྱས་ནས་གདའ། །
ས་གཞུང་མོར་ཞིང་ཆུང་རྨོས་ནས་གདའ། །
ཞིང་ཆུ་མ་མུ་ལ་མུ་མཐུད་གདའ། །
སྟོན་ལོ་ཡག་རྩ་བ་ཚུགས་ནས་གདའ། ། །
སྤྱོད་ཟ་འབྲུ་བང་ཁ་བཀང་ནས་གདའ། །
སྐུ་དྲིན་ཆེ་བོ་ལྷ་སྲས་ཁྱེད། །
ཐུགས་རྗེ་ཆེ་འོ་ཇོ་རུ་དཔོན། །
ཇོ་རུ་གླིང་ལ་མ་འཁྲུངས་ན། །
བདེ་སྐྱིད་འབྱུང་གཞི་ག་ནས་ཡོང་། །
ད་རུང་རྒྱང་རིང་འགྲོ་དོན་དགོངས། །
འདན་མ་བློན་དང་གྲོས་ཤིག་མཛད། །
ཤར་འདན་མ་ཡུལ་གྱི་ས་ཆ་ནས། །
འབྲུ་གཏེར་གླིང་ལ་ཕབ་དགོས་གསུངས། །
ང་རྒས་པོའི་བློ་དང་མཐུན་ནས་བྱུང་། །
ལྷ་དགོངས་མི་དགོངས་མཉམ་མཐུན་རེད། །
བཙན་རྒོད་དབང་དུ་འདུ་བ་ལ། །
ཁྲི་དཔོན་ཞལ་ལུ་དཀར་པོ་གཅིག །
བློན་ཆེན་འདན་མ་བྱང་ཁྲ་གཉིས། ། །
སྟག་རོང་ཨ་ནུ་གཟིག་འཕེན་གསུམ། །
གདོང་ཆོས་ལུ་བུ་ཡི་དར་འཕེན་བཞི། །
དཔའ་ལྷ་སེང་སྟག་ཨ་དོམ་ལྔ། །
འབྲུ་སྒ་སྡེ་ཆོས་སྐྱོང་བེར་ནག་དྲུག །



390
རྟ་རྒྱུག་ཁྲི་གསོལ།
གསེར་པའི་ཉི་འབུམ་དར་ཡག་བདུན། །
རང་རང་འཁོར་གསུམ་ལུས་ལ་བསྐོར། །
ཧྲག་སྒྲུག་ལས་དམག་དཔུང་ཞིག་བསྒྲིགས། །
སྔོན་ལ་བྱོན་པའི་གྲབས་ཤིག་གྱིས། །
ཐེའུ་རང་མགོ་བོ་བསྐོར་བ་ལ། །
ཇོ་རུའི་བཀའ་བཞིན་མཁའ་འགྲོ་ལྔ། །
མ་འདུག་མཉམ་དུ་འགྲོ་གྲབས་གྱིས། །
ཇོ་རུས་ལྕང་དཀར་འོག་ལ་ཆིབས། །
མི་རྒན་ཤ་སྤྱང་གོང་ལ་བུད། །
ཇུས་ཀྱི་འཁོར་ལོ་སྐོར་བཞིན་འོང་། །
གླིང་དཀར་བཞེད་དོན་འགྲུབ་ལེ་ཡིན། །
གོ་ན་གླིང་དཀར་ཐུགས་ལ་ཞོག །
་མ་གོ་གླུ་ལ་སྐྱོར་རྒྱུ་མེད། །
ཅེས་ གླུ་དེ་ལྟར་ཕུལ་བ་དང༌། ཐམས་ ཅད་ཞལ་ ཕར་གཟིགས་ཚུར་་
གཟིགས་ཀྱི་སྐབས། འདན་མ་གཡུལ་རྒྱལ་ཐོག་རྒོད་ཀྱིས་རང་གྲལ་ལས་ཡར་
ཧར་གྱིས་བཞེངས། མཛོད་དར་དཀར་པོ་ཡུག་གཅིག་གི་སྣེ་དྲངས་ཏེ་གཏམ་
དང་རྩེད་མོ་སྦྲགས་གླུ་འདི་སྐད་ཅིག་བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
སྐྱབས་གནས་དཀོན་མཆོག་གསུམ་ལ་བཅོལ། །
རིགས་ལྷ་མཁའ་འགྲོ་སྡེ་ལྔ་གཅིག །
གྲུབ་ཐོབ་ས་ར་ཧ་པ་གཉིས། །
བྲལ་མེད་འདན་མའི་གཙུག་ནས་གཟིགས། །



འདན་མའི་ནས་རྫོང་གླིང་ལ་ཕབ།
391
ཆོས་སྐྱོང་སྲུང་མས་གླུ་སྣ་དྲོངས། །
ས་འདི་ས་ངོ་མ་ཤེས་ན། །
གླིང་དཀར་གདན་ས་གྲུ་བཞི་ཟེར། །
གོང་མའི་ལྷ་སྒར་བབས་ས་རེད། །
ང་འདྲ་ང་ངོ་མ་ཤེས་ན། ། །
ཤར་འདན་ཡུལ་གཡང་གི་ར་བ་ནས། །
བྲག་གཉིས་ཐོད་པ་གཏུགས་འདྲ་ནས། །
ཆུ་གཉིས་ཆབ་མ་བརྡབ་འདྲ་ནས། །
ཐང་གཉིས་ཐོ་བ་མཐུད་འདྲ་ནས། །
འདན་ཆུ་ར་སྒྲོན་མ་ལྷ་ཁང་ནས། །
བྱ་ཁུ་བྱུག་ཀུ་ཀུ་ཟེར་ས་ནས། །
འབྲུག་ཕོ་ཐོང་ངར་སྐད་གྲགས་ས་ནས། །
གཡག་བྲེ་སེར་རུ་འཛིང་གཏུག་ས་ནས། །
རྐྱང་ཁ་དཀར་བང་ཁ་འདུར་ས་ནས། །
ཚ་ཞང་འདན་མ་བྱང་ཁྲ་ཟེར། །
བྱང་ནས་ཚྭ་ཡི་གཏེར་ཁ་བླངས། །
རྒྱུ་ཇ་ནག་ཆུང་རྒྱུ་ལས་ཐོན། །
འབྲི་མར་སེར་པོ་འབྲི་ལས་བྱུང། །
ང་ངོ་མིང་ཚ་ཞང་དཀར་དམར་དེ། །
ཆང་སྐྱེམས་དཀར་མིན་པ་ཀུན་ལ་འཕྲོད། །
ང་ཚ་ཞང་རྒྱ་ཇ་ནག་ཆུང་དེ། །
དཀར་འོ་མ་མིན་པ་ཀུན་ལ་འཕྲོད། །
ང་ཚ་ཞང་དམར་དཀར་སྤུ་ལུ་དེ། །



392
རྟ་རྒྱུག་ཁྲི་གསོལ།
མེ་ཉི་མ་མིན་པ་ཀུན་ལ་འཕྲོད། །
ང་ཚ་ཞང་རི་རྒྱལ་ལྷུན་པོ་དེ། །
དགྲ་བདུད་བཞི་མིན་པ་ཀུན་ལ་འཕྲོད། །
དེ་ཚོ་ཨ་ཕོའི་ཡིན་ལུགས་རེད། །
ངེད་ལོ་གསུམ་བྱང་ལ་འདུག་པའི་དུས། །
འབྲུ་སྔོ་མོའི་ཇ་ལྟར་འཐུང་རྒྱུ་མེད། །
རྒྱགས་རྟེན་འབྲི་ཡི་འོ་ཞོ་རེད། །
འདི་ལོ་རང་ཡུལ་མཐིལ་ལ་ལོག །
ལྷ་སྲས་ཇོ་རུའི་ཐུགས་རྗེ་ཡིས། །
འདུག་གནས་སྐུ་མཁར་བཞེངས་ནས་གདའ། །
སྤྱོད་བྱེད་འབྲུ་བང་བཀང་ནས་གདའ། །
འབྲུ་བང་དགུ་ཁྲི་དགུ་འབུམ་གདའ། །
ཕག་བཞིན་ཉིན་ལྟར་སྤྱོད་ན་ཡང་། །
དེ་ཚོས་མི་ལྡང་ཅི་ལ་སྲིད། །
རྒྱ་ལ་ཆེན་ད་རུང་མི་ལྡང་ན། །
མི་རེར་ལག་པ་ཆ་རེ་ཡོད། །
ལག་རེ་སྒུལ་ནས་མང་ཙམ་ལས། །
མང་ཙམ་ལས་ནས་ཉུང་ཙམ་ཟོས། །
གཏོང་ཡོང་མགོ་མོ་ཐུག་པ་གྱིས། །
དེ་ལས་བཟང་བའི་ཐབས་ཅི་ཡོད། །
དེ་རིང་ཉི་མའི་གདོང་གང་ལ། །
ངོ་ཀོ་བས་བཏུམ་པའི་གླིང་པ་ལ། །
ངོ་ཚ་ཞེ་ཁྲེལ་ག་ན་གདའ། །



393
འདན་མའི་ནས་རྫོང་གླིང་ལ་ཕབ།
རང་ཡུལ་བང་མཛོད་འབྲུ་ཡིས་བཀང་། །
འདན་ཡུལ་ནས་རྫོང་ཕབ་ཀྱི་ཟེར། །
འདན་ཡུལ་ནས་རྫོང་འདན་མའི་རེད། །
ཅི་བྱེད་ང་རང་ལག་ཏུ་ཡོད། །
གླིང་ལ་མི་སྤྲོད་ཐག་ཆོད་ཡིན། །
ཧམ་ཆེན་གླིང་གི་ཁྲམ་པ་ཚོས། །
ང་འདན་མའི་ཞེ་སེམས་དཀྲུགས་ནས་བྱུང་། །
འབྲུ་ཆར་ཕབ་རྒྱུ་རྨི་ལམ་རེད། །
འབྲུ་རྡོག་གཅིག་ཀྱང་ཨེ་འཐོབ་ལྟོས། །
ཨ་ཙི་དེ་ཚོ་ཀུ་རེ་ཡིན། །
ཇོ་རུའི་བཀའ་དང་རི་གཟར་རྦབ། །
གྱེན་ལྡོག་མེད་པ་འདྲ་འདྲ་རེད། །
དེ་ནས་སྤྱི་དཔོན་རྒྱལ་པོ་གསོན། །
ཕ་སྤྱི་དཔོན་བློ་ལ་ནོར་ཡ་མེད། །
ནོར་ཡ་མེད་དེ་ནོར་ནས་བྱུང་། །
ང་འདན་མའི་ནས་རྫོང་འབེབས་པ་ལ། །
མཐུ་རང་དབང་ཅན་གྱི་བདག་པོ་དེ། །
སྐུ་ཁྲོ་ལུ་མེད་པ་ཅི་འདྲ་རེད། །
ཁོང་མེད་ན་འབྲུ་གཏེར་ཨེ་ལོན་ཞེ། །
རྟགས་རྫུ་འཕྲུལ་ཅན་གྱི་ཇོ་རུ་གཅིག །
བློ་ཤེས་རབ་བཀྲ་བའི་སྤྱི་དཔོན་གཉིས། །
མཇུག་རྗེས་མར་བཞུགས་དོན་ཅི་གོ་རེད། །
ངེད་མཉམ་ཐོན་མ་བྱས་ཕན་ཆོད་ལ། །



394
རྟ་རྒྱུག་ཁྲི་གསོལ།
གླིང་ཨ་ནུ་མུན་ནག་སྤར་གཡུག་རེད། །
འབྲུ་སྔོན་མོ་ནམ་མཁའི་སྐར་ཚོགས་ལ། ། །
ལག་ཅི་བཟུང་འདི་བཟུང་ག་ན་ཡོད། །
དཔའ་ངར་རྒོད་ཁོ་ནས་འོང་ལེ་མིན། །
མཐུ་དཔའ་བློ་གསུམ་དེ་མཉམ་སྡེབ་དགོས། །
རེད་གདའ་བསམ་ན་ཐུགས་ལ་ཆོངས། ། །
མ་རེད་བསམ་ན་རྒྱབ་ཏུ་སྐྱུར། །
གོ་ན་རྣ་བའི་དཀྱིལ་ལ་ཞོག །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་དེ་ལྟར་ཕུལ་བ་དང་། གླིང་པ་ཐམས་ཅད་བགད་ཤོར་ནས་བློན་
འདན་མས་གསུངས་པ་ཤིན་ཏུ་བདེན། ལྷ་སྲས་ཇོ་རུ་དང་རྒྱ་ཚ་སྤྱི་དཔོན་
གསུམ་གྱིས་ད་དུང་ཅི་གསུང་ཆ་མི་རྟོགས། རེ་ཞིག་སྨྲ་བ་མེད་པར་འདུག་
དགོས་སྙམ་ནས་འཇམ་ཐིང་ངེར་བཞུགས་པའི་སྐབས་དེར། ཇོ་རུས་ཞལ་
འཛུམ་ཙམ་གནང་ནས། ཡཱ་བློན་ཆེན་འདན་མའི་གཏམ་ལ་རྒྱུ་མཚན་གདའ།
ད་ངེད་རྣམས་བློན་འདན་མའི་གཏམ་བཞིན་ཕེབས་གྲབས་གྱིས། ཡང་སྒོས་
བློན་ཆེན་འདན་མ་ཁྱེད་ཀྱིས་དཔའ་རྟུལ་དཔུང་གི་སྣེ་དྲངས་ནས་བསང་ཕོར་
སུམ་བརྒྱ་དྲུག་ཅུ་དང་། བསང་དར་སུམ་བརྒྱ་དྲུག་ཅུ་གྲ་སྒྲིག་ལེགས་པར་
མཛོད། འདན་ལྷ་ལུང་གཡུ་རིའི་རྩེ་ལ་ངེད་ཚོ་འབྱོར་བ་དང་བྲག་རྡོ་རྗེ་མངོན་
སུམ་འདྲ་བ་ཞིག་ཡོད་པ་དེར་ལྷ་བསང་དཀར་པོ་སྤྲིན་དཀར་ལངས་པ་ལྟ་བུ་
ཞིག་བཏང་ནས་ལྷ་ཀླུ་གཞི་བདག་རྣམས་ལ་བསང་མཆོད་ཡང་དག་པ་ཞིག་
འབུལ་དགོས། དང་པོ་རིན་ཆེན་གསེར་ལས་གྲུབ་པའི་ཆོས་ཀྱི་པོ་ཏི་དགུ་བརྒྱ་
ཡོད་པའི་ཆོས་རྫོང་ཕབ་དགོས། དེ་ནས་ཁྱེད་འདན་མའི་ནས་རྫོང་ཨེ་ལོན་
རིམ་གྲོས་བྱེད་དགོས་ཞེས་གསུངས་པ་དང་དཔའ་རྟུལ་རྣམས་རང་རང་གི་་



འདན་མའི་ནས་རྫོང་གླིང་ལ་ཕབ།
395
མཁར་རྫོང་དུ་ལོག་ནས་སྟ་གོན་གྱི་ལས་ལ་ཞུགས།
ཉི་མ་དེ་ཡི་ཕྱི་ནང་ཕ་སྤྱི་དཔོན་གྱིས་གཙོས་པའི་དཔའ་རྟུལ་ཧྲག་བསྡུས་
དང་མཁའ་འགྲོ་མ་ལྔས་རྟ་དྲེལ་མང་པོར་བསང་དང་། ཚེ་ལྡན་གྱི་བུམ་པ།
འབྲུ་བུམ། གཡང་བུམ་སོགས་བུམ་རིགས་མི་གཅིག་པ་དུ་མ་བཀལ་ནས་ཤར་
ཕྱོགས་འདན་མའི་ཡུལ་གྱི་ལམ་ལ་ཞུགས། ཉིན་ཞག་ལྔ་ཡི་ཐོག་ལ་འདན་ཡུལ་
དར་ ཐང་ ཁྲ་མོ། ཐང་ཆེན་པདྨ་འདབ་བརྒྱུད་ཀྱི་སྟེང་དུ་འབྱོར་ བ་དང་།
གུར་དཀར་དམར་ཁྲ་གསུམ་ཕུབ། ཟ་འཐུང་གཉིས་ཀྱི་གནས་ལ་བདེ་བར་
འཁོད་པའི་སྐབས་དེར་ཇོ་རུ་ཁོང་ལྕང་དཀར་བེར་ཀ་ཆིབས། ནམ་མཁའ་
ནས་རྒོད་ཐང་དཀར་ཤ་ལ་རྔམས་པ་ལྟ་བུ་འདན་ཡུལ་བཀྲ་ཤིས་ཐང་ཆེན་དབུས་
ཀྱི་རྡོ་ཕོང་བ་དཀར་པོ་སེང་གེ་མངོན་མ་འདྲ་བ་ཞིག་གི་ཟུར་དུ་བབས། ཕ་སྤྱི་
དཔོན་གྱིས་གཙོས་པའི་གཏེར་གྲོགས་བཅུ་གསུམ་ཡང་འདན་ཡུལ་དར་ཐང་ཁྲ་
མོ་རུ་ཕེབས་འབྱོར་ཟིན་པ་མཁྱེན། རྟགས་དང་རྟེན་འབྲེལ་ཤིན་ཏུ་བཟང་
བར་དགོངས་ནས་དེ་ནུབ་རྡོ་ཕོང་བ་དཀར་པོ་སེང་གེ་འདྲ་བའི་སྟེང་ལ་རྡོ་རྗེ་
དཀྱིལ་ཀྲུང་མཛད་ནས་ཏིང་ངེ་འཛིན་ལ་མངོན་པར་བཞུགས། དཀོན་མཆོག་
གསུམ་ལ་གསོལ་བ་སྨོན་ལམ་ཡང་དག་པ་བཏབ། ལྷ་ཀླུ་གཉན་གསུམ་ཐམས་
ཅད་ལ་ཇ་ཕུད་དང་འོ་ཕུད་ཆང་ཕུད་བཅས་ཕུལ་ནས་བཞུགས། །
ནངས་པར་སྐྱ་དང་པོ་མ་བཏང་ཙམ་ལ་རྔ་ཡབ་གླིང་གི་གནས་མཆོག་ནས་
ནང་པདྨ་འོད་ཀྱི་གཞལ་ཡས་ནས། རྗེ་རིག་འཛིན་པདྨ་འབྱུང་གནས་ཁོང་
འཇའ་འོད་ཀྱི་འོད་ལ་ཆིབས། དབུ་ལ་པདྨའི་པད་ཞྭ་གསོལ། དེ་ལ་གནམ་
ལྕགས་རྡོ་རྗེ་བཙུགས། རྩེ་ལ་བྱ་ཆེན་ལྡེམ་སྒོ་བརྒྱན། སྐུ་ལ་ཆོས་གོས་རྣམ་
གསུམ་བཞེས། ཕྱག་གཡས་ལ་གསེར་གྱི་ཕུར་པ་བསྣམས། ཕྱག་གཡོན་ལ་
འཆི་མེད་ཚེ་ཡི་རིལ་བུ་བསྣམས། ལྷ་སྲས་ཇོ་རུར་ལུང་བསྟན་གྱི་མགུར་མ་ཐུང་
ཐུང་འདི་བཞེས་སོ། །



396
རྟ་རྒྱུག་ཁྲི་གསོལ།
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་མཆོད་གཅིག་མཆོད་གཉིས་མཆོད་དང་གསུམ། །
གླུ་མཆོད་གསུམ་རིགས་གསུམ་མགོན་པོ་མཆོད། །
གླུ་མཆོད་བཞི་རྒྱལ་ཆེན་རིགས་བཞི་མཆོད། །
གླུ་མཆོད་ལྔ་རྒྱལ་བ་རིགས་ལྔ་མཆོད། །
གླུ་མཆོད་དྲུག་ཐུབ་པ་རིགས་དྲུག་མཆོད། །
གླུ་མཆོད་བདུན་སངས་རྒྱས་རབ་བདུན་མཆོད། །
གླུ་མཆོད་བརྒྱད་པདྨ་འདབ་བརྒྱད་མཆོད། །
གླུ་མཆོད་དགུ་འཁོར་ལོ་རྩེ་དགུ་མཆོད། །
ས་འདི་ས་ངོ་མ་ཤེས་ན། །
འདན་ཡུལ་བཀྲ་ཤིས་ཐང་ཆེན་ཟེར། །
འབྲི་བརྒྱ་ཐང་ལ་བཀྲམ་ས་རེད། །
འབྲི་སྟོང་རི་ལ་བཀྲམ་ས་རེད། །
གཡང་དཀར་ལུག་ཁྱུ་འཛོམས་ས་རེད། །
དགོས་འདོད་ནོར་གྱི་གཡང་ར་རེད། །
ང་འདྲ་ང་ངོ་མ་ཤེས་ན། །
གནས་ཟངས་མདོག་དཔལ་གྱི་རྩེ་མོ་ནས། །
ནང་པདྨ་འོད་ཀྱི་གཞལ་ཡས་ནས། །
སློབ་དཔོན་པདྨ་འབྱུང་གནས་ཟེར། །
གླུ་འདི་གླུ་ངོ་མ་ཤེས་ན། ། །
ཕ་གུ་རུ་ཆེན་མོའི་མགུར་མ་ཟེར། །
ཐུགས་ང་ལ་གསོན་དང་ཕ་ཡི་བུ། །



397
འདན་མའི་ནས་རྫོང་གླིང་ལ་ཕབ། །
སྤྱན་ཡར་ལ་གཟིགས་དང་ལྷ་ཡི་སྲས། །
བྲག་སེང་གེ་འདྲ་བའི་གཡས་ཟུར་ན། །
བྲག་དཀར་རྒོད་གཤོག་བརྐྱངས་འདྲའི་དབུས། །
རིན་ཆེན་གསེར་ལས་གྲུབ་པའི་ཆོས། །
ཆོས་ཀྱི་པོ་ཏི་དགུ་བརྒྱ་ཡོད། །
ལྷ་ཆེན་ཚངས་པས་ཆོས་མཁར་བཞེངས། །
ཤཱཀྱ་ཐུབ་པས་བཀའ་ཆོས་མཛད། །
ཕ་གུ་རུ་ང་ཡིས་གཏེར་དུ་སྦས། །
འཛམ་གླིང་ཆོས་ཀྱི་ཆོས་རྫོང་དེ། །
འདི་ལོ་འབེབས་པའི་དུས་ཤིག་ཡིན། །
མདའ་ཁ་མ་གཏོད་ལྷ་ཡི་སྲས། །
གནམ་ལྕགས་རྡོ་རྗེ་རྩེ་དགུ་འདི། །
ལན་གསུམ་འབུད་དང་བྲག་སྒོ་ཕྱེ། །
ཆོས་གཏེར་ངང་གིས་ལོན་ལེ་ཡིན། །
གཏེར་བདག་ས་ཡི་རྒྱལ་མོ་ཡིན། །
གཏེར་གྲོགས་ཐེའུ་རང་སྤུན་གསུམ་ཡོད། །
གནས་སྐབས་མ་བཏུལ་རང་མལ་ཞོག །
ཆོས་གཏེར་ཕྱག་ལ་འབྱོར་བའི་རྟིང་། །
མ་བཞུགས་ཤར་གྱི་ཕྱོགས་ལ་ཕེབས། །
གནམ་ལ་རྡོ་རྗེ་བཙུགས་འདྲའི་རི། ། །
རི་དེ་ལ་རྡོ་རྗེ་བཙན་རི་ཟེར། །
སློབ་དཔོན་ང་ཡི་གྲུབ་གནས་ཡིན། །
རྒྱབ་རི་བྲག་གི་གཡས་ཟུར་ན། །



398
རྟ་རྒྱུག་ཁྲི་གསོལ།
རྡོ་རྗེ་ཞག་མོའི་འབྲུ་གཏེར་ཡོད། །
ཕོ་རྒོད་དེ་ན་འབྱོན་པའི་དུས། །
བཙན་རྒོད་ཤྭ་བ་ཐན་མགོ་དེ། །
གཡུ་འབྲུག་བཞིན་དུ་ངར་ནས་ཡོང་། །
རྫ་རི་བཞིན་དུ་ཉིལ་ནས་ཡོང་། །
རི་ཕར་རི་ཚུར་རི་འགུལ་ནས་ཡོང་། །
གླིང་འབྲུ་གཏེར་ཕབ་མིའི་ནང་རྒྱུད་ནས། །
རྒྱ་མི་ཆེན་དཔོན་གྱི་ཚ་བོ་དེ། །
ཕོ་ཞལ་ལུ་མིན་པས་ཐུབ་ལེ་མིན། །
མཚོན་ཡར་ཟི་མིན་པས་ཆོད་ལེ་མིན། །
བཙན་ཐན་མགོའི་གདོང་ལེན་རྒྱ་ཚ་ཐོན། །
བྲག་ནག་སྲིན་པོ་ཁྲོས་འདྲ་ནས། །
སྲིན་པོ་གཡག་ཤ་གདོང་ཆེན་དེས། །
ཁ་རུ་གནམ་ལྕགས་ཐོ་བ་འཁུར། ། །
ལག་ན་དགྲ་བཙིར་སྐམ་ཆེན་ཐོགས། །
ངན་སྐད་འབྲུག་སྟོང་གྲགས་བཞིན་རྒྱུགས། །
གླིང་དཔའ་བོའི་ཁྲོད་དུ་ཤོར་ནས་ཡོང༌། །
ས་སྡེ་ཉི་འབུམ་དཔུང་དང་གཅིག །
དར་འཕེན་སྟོབས་ཀྱི་མདུང་དང་གཉིས། །
གང་དགའ་ལྟ་བཞིན་ཚད་རྒྱུ་གྱིས། །
དེ་ནས་ཇོ་རུ་ལྷ་ཡི་སྲས། །
ས་གཞི་དཀྱིལ་འཁོར་འདྲ་བའི་དབུས། །
རྡོ་བཀྱག་པདྨ་གྲུ་བཞིའི་སྟེང་། །



འདན་མའི་ནས་རྫོང་གླིང་ལ་ཕབ།
399
དཀར་དཀར་དུང་ཤོ་དཀར་མོ་གཅིག །
སྔོ་སྔོ་གཡུ་ཤོ་སྔོ་མོ་གཉིས། །
དམར་དམར་བྱུ་ཤོ་དམར་མོ་གསུམ། །
རྩེད་བྱད་མིག་མངས་བཀྲམ་ནས་འཇོག །
འཛམ་བུ་གླིང་གི་གཞི་བདག་གཅིག །
ཡང་སྒོས་ཐེའུ་རང་བུ་སྤུན་གསུམ། ། །
ཤོ་དང་སྦག་དང་མིག་མངས་གསུམ། །
རང་དགའ་རྩེད་མོར་གཡེང་བའི་དུས། །
ཤར་ནས་སེང་ལྕམ་འབྲུག་མོ་བྱོན། །
ལྷོ་ནས་ནེའུ་ཆུང་ཚ་ལུ་བྱོན། །
ནུབ་ནས་བུ་མོ་ལྡེམ་འགྱུར་བྱོན། །
བྱང་ནས་དར་དཀར་གཡུ་འཛིན་བྱོན། །
དབུས་ནས་བུ་མོ་ལྷ་སྐྱིད་བྱོན། །
གླུ་དང་གར་དང་བྲོ་གསུམ་བརྡུང་། །
ཐེའུ་རང་སྤུན་གསུམ་མགོ་མོ་བསྐོར། །
བློ་སེམས་སྨན་ལ་ཆགས་པའི་དུས། །
སྟོང་ཉིད་འཕྲུལ་གྱི་ཞགས་པ་འདི། །
མྱུར་དུ་འཕངས་ནས་བཙོན་དུ་བཟུང་། །
ཐར་ལམ་མ་གཏོང་རང་མལ་ཞོག །
འབྲུ་གཏེར་ཕབ་མིའི་ནང་རྒྱུད་ནས། །
མདའ་ལ་རང་དབང་ཐོབ་ལེའི་མི། ། །
བློན་ཆེན་འདན་མ་གདོང་དུ་ཐོན། །
མ་རྒྱུད་མཁའ་འགྲོའི་བླ་མདའ་དང་། །



400
རྟ་རྒྱུག་ཁྲི་གསོལ།
ང་སློབ་དཔོན་པདྨའི་དབང་མདའ་འདི། །
འཕངས་ནས་བྲག་སྒོ་འབྱེད་དགོས་ཡོད། །
འབྲུ་གཏེར་གླིང་དཀར་སྟོད་ལ་ཕབ། །
འབྲུ་ཆར་འཛམ་བུ་གླིང་ལ་འབེབས། །
གོ་ན་རྣ་བའི་དཀྱིལ་ལ་ཞོག །
མ་གོ་གླུ་ལ་སྐྱོར་རྒྱུ་མེད། །
ཅེས་ལུང་བསྟན་པའི་མགུར་བཞེས་ནས་ནམ་མཁར་འཇའ་ཡལ་བ་ལྟར་
མི་སྣང་བར་སོང་བ་དང་ནམ་མཁའ་ལངས། ཇོ་རུས་སྐུ་མདོག་དཀར་པོ་འོད་
དང་ལྡན་པ་ཞིག་མཛད་ནས་གུར་དཀར་དམར་ཁྲ་གསུམ་ཕུབ་པའི་ཕ་སྤྱི་དཔོན་
གཙོས་གླིང་ཕུ་ནུ་རྣམས་བཞུགས་སའི་གནས་ལ་ཕེབས། ཁོང་རྣམས་ཞོགས་
ཇ་འཐུང་བཞིན་པའི་སྐབས་དང་ཁེལ་ནས་ཐམས་ཅད་ཀྱིས་ཇོ་རུ་འདིར་ཕེབས་
ཤོག་ཟེར་ནས་དཀར་ཞོ་འོ་མ་གཉིས་ཀྱི་སྣེ་དྲངས་ནས་ཟ་འཐུང་ཅི་རིགས་ཚིམ་
པར་ ཕུལ་ ནས་ བཀའ་ བཀོད་ ཅི་ འདྲ་ ཡོད་ ཞུས། ལྷ་ སྲས་ ཇོ་ རུས། ཡཱ།
ངེད་རྣམས་འདིར་ཡུན་རིང་འདུག་པས་ཅི་མ་ཕན། སང་གི་ཉིན་མོ་གནམ་ལ་
སྐར་མ་ཡག བར་ལ་ཚེས་གྲངས་ལེགས། ས་ལ་དུས་ཚོད་བཟང་བ་བཅས་
བཟང་གསུམ་རྟེན་འབྲེལ་འཛོམས་པའི་ཉིན་མོར་མཉམ་ཐོན་བྱེད་དགོས་་་་་
གསུངས་ནས་སློབ་དཔོན་པདྨའི་ལུང་བྱུང་ཚུལ་གྱི་གླུ་ཐུང་ཐུང་འདི་བཞེས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
སྐྱབས་གནས་དཀོན་མཆོག་རྣམ་པ་གསུམ། །
མི་བྲལ་སྤྱི་བོའི་གཙུག་ཏུ་བཞུགས། །
གསོལ་བ་སྙིང་གི་དབུས་ནས་འདེབས། །



འདན་མའི་ནས་རྫོང་གླིང་ལ་ཕབ།
401
བྱིན་རླབས་མ་ཆུང་ཐུགས་རྗེས་གཟིགས། ། །
བསམ་པའི་འདོད་དོན་འགྲུབ་པར་ཤོག །
གླུ་འདི་གླུ་ངོ་མ་ཤེས་ན། ། ་
ཇོ་རུའི་རྡོ་རྗེ་རང་སྒྲ་ཟེར། །
ས་ག་མ་ཡུལ་དུ་མི་ལེན་དེ། །
གལ་ཆེ་ནས་མི་ལེན་འདུག་ཐབས་མེད། །
གསོན་དང་ཞུ་རྒྱུ་ཨེ་འདྲ་གདའ། །
རི་མཐོན་པོར་ཉི་ཟེར་མ་འཕྲོས་གོང་། །
དམའ་རྒྱ་མཚོས་འོད་མདངས་མ་ངོམ་གོང་། །
ཤར་སྐྱ་རེངས་དང་པོ་གཏོང་བའི་དུས། །
ཕ་གུ་རུ་ཆེན་མོའི་ལུང་འདི་བྱུང་། །
བྲག་སེང་གེ་འདྲ་བའི་གཡས་ཟུར་ན། །
བྲག་དཀར་རྒོད་གཤོག་བརྐྱངས་འདྲའི་དབུས། །
རིན་ཆེན་གསེར་གྲུབ་ཆོས་གཡང་དེ། །
གླིང་ལ་གདན་པའི་དུས་ཡིན་གསུངས། །
གནམ་ལྕགས་རྡོ་རྗེ་རྩེ་དགུ་འདི། །
ང་ཇོ་རུའི་ལག་ཏུ་གནང་ནས་བྱུང་། །
ཆོས་གཏེར་ང་ཡིས་ཕབ་རྒྱུ་ཡིན། །
ཆོས་གཏེར་ལག་ཏུ་ལོན་པའི་རྟིང་། །
མ་འདུག་ཤར་གྱི་ཕྱོགས་ལ་བྱོན། །
རྡོ་རྗེ་གནམ་ལ་བཙུགས་འདྲའི་རྒྱབ། །
འབྲུ་གཡང་གཏེར་ཁ་སྦས་ཡོད་གསུངས། །
དེ་ན་དཔའ་རྟུལ་བྱོན་པའི་དུས། །



402
རྟ་རྒྱུག་ཁྲི་གསོལ།
བཙན་རྒོད་ཤ་བ་ཐན་མགོ་དེ། །
གཡུ་འབྲུག་བཞིན་དུ་ངར་ནས་ཡོང་། །
རྫ་རི་བཞིན་དུ་ཉིལ་ནས་ཡོང་། །
གླིང་པའི་ཐད་ལ་རྩེབས་པའི་དུས། །
གླིང་དཀར་དཔུང་གི་ནང་རོལ་ནས། །
རྒྱུ་མི་ཆེན་དཔོན་གྱི་ཚ་བོ་དེ། །
ཕོ་ཞལ་ལུ་མིན་པས་མི་ཐུབ་ཟེར། །
མཚོན་ཡར་ཟི་མིན་པས་མི་ཆོད་ཟེར། །
གདོང་ལེན་རྒྱུ་ཚ་དོན་དགོས་གསུངས། །
བྲག་ནག་སྲིན་པོ་ཁྲོ་འདྲ་ནས། །
སྲིན་པོ་གཡག་ཤ་གདོང་ཆེན་དེས། །
ཁ་རུ་གནམ་ལྕགས་ཐོ་བ་འཁུར། །
ལག་ཏུ་དགྲ་བཙིར་སྐམ་ཆེན་ཐོགས། །
ངར་སྐད་འབྲུག་སྟོང་གྲགས་བཞིན་རྒྱུགས། །
གླིང་དཔའ་རྟུལ་ཁྲོད་དུ་བྱུང་བའི་དུས། །
ས་སྡེ་མི་ཆེན་སྟོབས་དང་གཅིག ། །
ཉི་འབུམ་དགྲ་ཡི་ཐོ་བ་གཉིས། །
དར་འཕེན་དུག་གི་སྡོང་པོ་གསུམ། །
རིམ་བཞིན་གདོང་ལེན་ཐོན་དགོས་གསུངས། །
ས་གཞི་དཀྱིལ་འཁོར་འདྲ་བའི་དབུས། །
རྡོ་མེ་ལོང་སྒོར་མོ་འདྲ་བའི་ངོས། །
ཤོ་ཤོ་རིགས་མི་གཅིག་མང་པོ་སྤུངས། །
འཛམ་བུ་གླིང་གི་གཞི་བདག་གཅིག །



འདན་མའི་ནས་རྫོང་གླིང་ལ་ཕབ།
403
ཡང་སྒོས་ཐེའུ་རང་སྤུན་གསུམ་གཉིས། །
ཤོ་དང་སྦག་དང་མིག་མངས་ལ། །
རང་དགའ་རྩེད་འཇོར་རོལ་བའི་དུས། །
ཤར་ནས་སེང་ལྕམ་འབྲུག་མོ་བྱོན། ། །
ལྷོ་ནས་ནེའུ་ཆུང་ཚ་ལུ་བྱོན། །
ནུབ་ནས་བུ་མོ་ལྡེམ་འགྱུར་བྱོན། །
བྱང་ནས་དར་དཀར་གཡུ་འཛིན་བྱོན། །
དབུས་ནས་བུ་མོ་ལྷ་སྐྱིད་བྱོན། །
གླུ་དང་གར་དང་བྲོ་གསུམ་བརྡུང་། །
ཐེའུ་རང་མགོ་མོ་སྐོར་དགོས་གསུངས། །
བློ་སེམས་མོ་ལ་ཆགས་པའི་དུས། །
ལྷ་ཞགས་འཕངས་ནས་བཟུང་དགོས་གསུངས། །
དེ་ནས་གླིང་རྒོད་ནང་རྒྱུད་ནས། །
མདའ་ལ་རང་དབང་ཐོབ་པའི་མི། །
བློན་ཆེན་འདན་མ་གདོང་དུ་ཐོན། །
མ་རྒྱུད་མཁའ་འགྲོའི་བླ་མདའ་དང་། །
ཕ་གུ་རུ་ཆེན་པོའི་དབང་མདའ་འདི། །
འཕངས་ནས་འབྲུ་གཡང་འབེབས་དགོས་གསུངས། །
གསུངས་པའི་ལུང་ལ་འཁྲུལ་བ་མེད། །
སང་གི་ཉི་མ་སྔ་ཤར་ཐོག །
རང་རང་རྟ་ལ་སྒ་སྲབ་བསྟད། །
མ་འདུག་བཤར་རེར་ཐོན་རྒྱུ་གྱིས། །
འདིར་ཚོགས་ཡིད་ལ་དེ་ལྟར་ཆོངས། །



404
རྟ་རྒྱུག་ཁྲི་གསོལ།
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་དེ་ལྟར་བཞེས་པ་དང་། ཐམས་ཅད་ཀྱིས་མངོན་པར་བསྟོད།
དེ་ནས་རང་རང་གི་ལྷ་ལ་གསོལ་བ་སྨོན་ལམ་ཡང་དག་པར་བཏབ་ནས་བསྡད།
སང་གི་ཞོགས་པ་གླིང་པ་རྣམས་ཁྲ་ཤིག་ཤིག འོད་སྤུངས་སྤུངས་ཀྱི་ངང་དེར་
བྲག་རྡོ་རྗེ་མངོན་སུམ་དྲ་བའི་ས་ཆར་ཕྱག་ཕེབས་ནས་ཁ་མདོག་སྣ་ལྔའི་དར་
ལྕོག་སུམ་བརྒྱ་དྲུག་ཅུ་བཙུགས། བསང་ཕོར་སུམ་བརྒྱ་དྲུག་ཅུའི་ནང་ནས་ལྷ་
བསང་སྤྲིན་དཀར་གནམ་ལ་ལངས་པ་ལྟ་བུ་རི་ཀླུང་མེད་པར་བཏང་། ཀི་བསོ་
ལྷ་རྒྱལ་གྱི་སྐད་སྒྲ་མཐོན་པོས་མཆོད། གནས་རྩ་གསུམ་དམ་ཅན་སྲུང་མ་དང་
གཞན་ཡང་དཀར་ཕྱོགས་ཡུལ་ལྷ་གཞི་བདག་མང་པོས་དགྱེས་པའི་ཞལ་བསྟན་
པའི་སྐབས་དེར། ཇོ་རུས་གནམ་ལྕགས་རྡོ་རྗེ་རྩེ་དགུ་དེ་ཕྱག་ལ་འཛིན་ནས་
ཆོས་གཡང་བཞེས་པའི་གླུ་འདི་འདྲ་ཞིག་ཕུལ་བར་གདའོ། །
གླུ་ཨ་ལ་ཐ་ལ་ཐ་ལ་རེད། ། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
མཐོ་ནམ་མཁའ་ལྷ་ཡི་ཞིང་ཁམས་ནས། །
གནས་སུམ་ཅུ་བརྩེགས་པའི་ཁྲི་སྟེང་ནས། །
ཁྲི་དུང་ཁྲི་དཀར་མོའི་ཡང་སྟེང་ནས། །
ལྷ་ཆེན་ཚངས་པ་དཀར་པོ་ཁྱེད། །
ཆིབས་སུ་ལྷ་རྟ་དཀར་པོ་ཆིབས། །
དུང་གི་ཐོར་ཚུགས་ཤིགས་སེ་ཤིག །
མེ་ཏོག་ཆར་པ་སིལ་ལེ་ལེ། །
དྲི་ཞིམ་སྤོས་དཀར་ལྷངས་སེ་ལྷང་། །
ལྷ་དམག་དུང་ཕྱུར་ཉིལ་ལེ་ལེ། །



འདན་མའི་ནས་རྫོང་གླིང་ལ་ཕབ།
405
དེ་རིང་ཇོ་རུའི་གྲོགས་ལ་བྱོན། །
ཆོས་གཡང་གཏེར་ཁ་འབེབས་རོགས་མཛོད། །
བར་མ་གཉན་གྱི་ཕོ་བྲང་ནས། །
རིན་ཆེན་གསེར་གྱི་ཁྲི་སྟེང་ནས། །
གཉན་ཆེན་སྐུ་ལྷ་གེར་མཛོ་ཁྱེད། །
ཆིབས་སུ་གཞན་རྟ་དམར་པོ་ཆིབས། །
དབུ་ལ་གཉན་ཞྭ་དམར་པོ་གསོལ། །
མདའ་གཞུ་འཁོར་གསུམ་སྐུ་ལ་བརྒྱན། །
གཉན་དམག་དགུ་ཁྲི་དགུ་འབུམ་བསྐོར། །
དེ་རིང་ཇོ་རུའི་གྲོགས་ལ་བྱོན། །
ཆོས་གཡང་གཏེར་ཁ་འབེབས་རོགས་མཛོད། །
འོག་མ་ཀླུ་ཡི་ཕོ་བྲང་ནས། །
གཡུ་ཁྲི་སྔོན་མོའི་ཡང་སྟེང་ནས། །
ཀླུ་རྒྱལ་གཙུག་ན་རིན་ཆེན་ཁྱེད། །
ཆིབས་སུ་ཀླུ་རྟ་སྔོ་མོ་ཆིབས། །
དབུ་ལ་གཡུ་རྨོག་སྔོ་མོ་གསོལ། །
ཁྱུང་གི་སྤུ་སྒྲོ་ལྡེམས་སེ་ལྡེམ། །
མདའ་གཞུ་འཁོར་གསུམ་སྐུ་ལ་བརྒྱན། །
ཀླུ་དམག་རྒྱ་མཚོ་ལུད་འདྲ་བསྐོར། །
དེ་རིང་ཇོ་རུའི་གྲོགས་ལ་བྱོན། །
ཆོས་གཡང་གཏེར་ཁ་འབེབས་རོགས་མཛོད། །
དཔའ་དགྲ་ལྷའི་ཁྲ་རྫོང་གོང་མ་ནས། །
སེང་སྟག་འོད་ཀྱི་རྒྱལ་པོ་མཁྱེན། །



406
རྟ་རྒྱུག་ཁྲི་གསོལ།
དཔའ་དགྲ་ལྷའི་ཁྲ་རྫོང་བར་མ་ནས། །
དགྲ་ལྷ་དུང་སེང་དཔའ་ཁྲབ་མཁྱེན། །
དཔའ་དགྲ་ལྷའི་ཁྲ་རྫོང་འོག་མ་ནས། །
དགྲ་ལྷ་གཉན་བདག་དམར་པོ་མཁྱེན། །
ཆིབས་སུ་རྒྱ་སྟག་དམར་པོ་ཆིབས། །
ཕྱག་གཡས་ལ་གནམ་ལྕགས་རལ་གྲི་འཛིན། །
གཡོན་ལ་བཙན་ཞགས་མདུང་དམར་བསྣམས། །
དགྲ་ལྷ་ཝེར་མ་འབུམ་གྱིས་བསྐོར། །
འདྲེ་སྲིན་འདུལ་བའི་གྲོགས་ལ་བྱོན། །
ལྷ་དེ་འདྲ་ཡན་ལ་འབོད་པ་མེད། །
བྲག་རྒོད་གཤོག་བརྐྱངས་འདྲའི་ནང་རྒྱུད་ནས། །
ཨ་མ་ས་ཡི་རྒྱལ་མོ་དང་། ། །
བོད་ཁམས་བརྟན་མ་བཅུ་གཉིས་ཀྱིས། །
ཐུགས་རྗེའི་འོད་ཟེར་ངེད་ལ་གཟིགས། །
ཆོས་ཀྱི་པོ་ཏི་དགུ་བརྒྱ་དེ། །
དེ་རིང་བདག་ལ་གནང་དུ་གསོལ། །
སྟག་དང་གཟིག་དང་དོམ་དང་གསུམ། །
ཤུ་བ་རྐྱང་དང་འབྲོང་དང་དྲུག །
ད་ལྟ་ལ་མོར་གྲོགས་ལ་བཀུག །
རང་འདྲ་མཁའ་འགྲོ་འབུམ་གྱིས་བསྐོར། །
དུང་དང་རྒྱ་གླིང་བསིལ་སྙན་དཀྲོལ། །
རྟེན་འབྲེལ་གླུ་དབྱངས་འུར་སེ་འུར། །
ཆོས་གཡང་གླིང་ལ་འདྲེན་རོགས་ཞུ། །
བ



འདན་མའི་ནས་རྫོང་གླིང་ལ་ཕབ།
407 །
གོ་ན་ལྷ་ཀླུའི་ཐུགས་ལ་བཞེས། །
མ་གོ་གླུ་ལ་སྐྱོར་རྒྱུ་མེད། ། །
ཅེས་གླུ་མཇུག་རྫོགས་པ་དང་། གནམ་ལྕགས་རྡོ་རྗེ་རྩེ་དགུ་དེ་བྲག་ལ་
གཏུག་གཏུག་ལན་གསུམ་མཛད་པས་བྲག་སྒོ་ཝང་ཟེར་ཕྱེ་བའི་ནང་ནས་ཨ་མ་ས་
ཡི་རྒྱལ་མོ་དང་བོད་ཁམས་བརྟན་མ་བཅུ་གཉིས་ཕྱིར་བྱུང་བ་དང༌། ཆོས་ཀྱི་
པོ་ཏི་རེ་རེ་བྱས་ནས་ཇོ་རུའི་ཕྱག་ལ་ཕུལ་ བའི་སྐབས། མཐོ་ནམ་མཁའི་་་༌་
དབྱིངས་ནས་མ་མཁའ་འགྲོ་མ་རྣམས་ཀྱིས་རོལ་མོའི་བྱེ་བྲག་སྣ་ཚོགས་དཀྲོལ།
སྙན་འཇེབས་ཡིད་དབང་འཕྲོག་པའི་གླུ་དབྱངས་བླངས། ལྷ་ཀླུ་གཞི་བདག་
རྣམས་ཀྱིས་སྟག་དང་གཟིག དོམ་དང་ཤུ་བ། རྐྱང་དང་འབྲོང་ལ་སོགས་
པར་ཆོས་ཀྱི་པོ་ཏི་བཀལ་ནས་ལྷ་མཁར་བསྟན་པའི་ནང་རྒྱུད་ལ་གདན་འདྲེན་
བྱེད་པའི་སྐབས་དེར། ནམ་མཁའ་སྤྲིན་གྱི་གཞལ་ཡས་ནས་ཟི་མའི་གཡང་
སྨན་རྒྱལ་མོས་ཕྱག་གཡས་པས་སེང་ལྡེང་གི་ཌ་མ་རུ་དཀྲོལ། ཕྱག་གཡོན་མས་
དངུལ་དཀར་གྱི་དྲིལ་ཆུང་སིལ་ལེ་ལེ་དཀྲོལ་བཞིན་དེར་ཕྱག་ཕེབས་པ་དང་ལྷ་
སྲས་ཇོ་རུ་ལ་ཆོས་ཀྱི་པོ་ཏི་རུ་གཅིག་སྔར་བཞིན་གཡང་རྫས་ལ་མ་བཞག་ན་
འདན་ཡུལ་གྱི་ས་བཅུད་དང༌། ཡུལ་བཅུད། ཆུ་བཅུད་བཅས་ལ་གནོད་པ་
ཡོད་གསུངས་ནས་མི་སྣང་བར་སོང་།
ཇོ་རུས་རུ་གཅིག་སྔར་བཞིན་གཡང་རྫས་སུ་བཞག ཕ་སྤྱི་དཔོན་རོང་
ཚ་ཁྲ་རྒན་ན་རེ། ད་ནི་དཔའ་རྟུལ་དཔུང་གི་ནང་རྒྱུད་ནས་འབུམ་པའི་ཞལ་
ལུ་དཀར་པོ་དང་འབྲུ་སྒ་སྡེ་སོགས་ཐུགས་མ་གཡེང་བཙན་རྒོད་ཤོར་ཡོང་་་་་
གསུངས་ནས་སྤྱན་ཕར་གཟིགས་ པའི་མུར་བྲག་དཀར་པོ་རྡོ་རྗེ་གནམ་ལ་་་་་་
བཙུགས་པ་འདྲ་བའི་གཡས་ཟུར་ནས་བཙན་རྒོད་ཤྭ་བ་ཐན་མགོས་ཤུ་བ་ར་རྩེར་
མར་ མེ་ འཛིན་ པ་ ཞིག་ བཅིབས་ ནས་ ཀི་ བཤར་ འབྲུག་ སྟོང་ གྲགས་ གྲགས།
ཧར་སྐད་རྫ་རི་ཉིལ་ཉིལ་གྱི་ངང་དེར་གླིང་དཔའ་རྟུལ་གྱི་མདུན་ངོས་སུ་བཅར་



408
རྟ་རྒྱུག་ཁྲི་གསོལ།
བ་དང་བཙན་ཞགས་དམར་པོ་མཁའ་ལ་འཕྱར་ནས་སྡིག་མོ་བྱེད་པའི་གླུ་འདི་
འདྲ་ཞིག་བླངས་སོ། །
གླུ་ཨ་ལ་ཐ་ལ་ཐ་ལ་རེད། ། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལེ་འདི། །
མཐོ་ནམ་མཁའ་དབྱིངས་ཀྱི་གཡས་ཟུར་ནས། །
གཟའ་བདུད་བརྒྱུད་པ་རཱ་ཧུ་ལ། ། །
དེ་རིང་ཨ་ཕོའི་གྲོགས་ལ་བྱོན། །
བར་མ་གཉན་གྱི་རི་རྩེ་ནས། །
བཙན་རྒོད་ཐོ་བ་ནག་པོ་ཁྱེད། །
དེ་རིང་ཨ་ཕོའི་ཞགས་སྣེ་འཚོས། ། །
ས་རིམ་པ་དགུ་ཡི་གཏིང་རོལ་ནས། །
ས་བདག་ཐིག་ཚེ་རྒྱལ་པོ་ཁྱེད། །
དེ་རིང་བཙན་རྒོད་ཁ་འཛིན་མཛོད། །
ས་འདི་ས་ངོ་མ་ཤེས་ན། །
འདན་ཡུལ་དར་ཐང་ཁྲ་མོ་ཟེར། །
ང་འདྲ་ང་ངོ་མ་ཤེས་ན། །
བྲག་ནག་སྲིན་པོ་ཁྲོས་འདྲ་ནས། །
བྲག་དཀར་རྡོ་རྗེ་ཁྲོ་རྫོང་ནས། །
ཕོ་ང་ལ་ཤྭ་བ་ཐན་མགོ་ཟེར། །
ཉོན་དང་འདྲ་མ་འདི་འདྲ་གདའ། །
འཛམ་བུ་གླིང་གི་མངའ་ཞབས་ལ། །
མི་དར་དགུ་དར་འགའ་རེ་དར། །



འདན་མའི་ནས་རྫོང་གླིང་ལ་ཕབ།
409
མ་ངན་ཇོ་རུ་ནག་རྫོག་གིས། །
ལུས་ལ་ར་ཚགས་སྣེ་དགུ་གྱོན། །
ལྕང་དཀར་བེར་ཀ་འོག་ལ་བཞོན། །
སྟོད་རྒྱ་གར་ཕྱོགས་དང་རྒྱ་ནག་ཕྱོགས། །
བལ་པོ་ཕྱོགས་དང་ཨ་གྲགས་ཕྱོགས། །
སྟག་གཟིག་ཕྱོགས་དང་བྱེ་རི་ཕྱོགས། །
ལུང་ཆེན་མང་པོ་ཁྲག་བཞིན་དཀྲུགས། །
ལུང་ཆུང་མང་པོ་རྩྭ་བཞིན་བརྫིས། །
དགོས་འདོད་གཏེར་ཁ་ཕབ་ཕབ་དེ། །
འདི་ལོ་མི་འགྲོ་ཐག་ཆོད་ཡིན། །
རང་ས་རང་གིས་མ་ཟིན་ནས། །
ཤར་འདན་ཡུལ་ནས་རྫོང་ཕབ་འདོད་དེ། །
རང་ཇུས་རླུང་ལ་སྐུར་འདོད་རེད། །
རང་སྲོག་མི་ཡུལ་སྐྱེལ་འདོད་རེད། །
ཤར་འདན་མ་ཡུལ་གྱི་ནས་རྫོང་འདི། །
ཕོ་བཟའ་འདོད་ཅན་ལ་ཐོབ་ལེ་མིན། །
ལག་བསྙབ་འདོད་ཅན་ལ་སྐུར་ལེ་མིན། །
མི་དཀར་རྟ་དཀར་སྐྱ་ལེབ་ཅན། །
དཀར་པོ་དགུ་ཡིས་བསྐོར་ལེའི་བུ། །
ཉིན་མོ་མིག་གིས་མི་མཐོང་དེ། །
རིང་པོ་རྣ་བས་ཐོས་ཚོད་ལ། །
གླིང་རྒྱ་ཚ་ཨམ་དེ་མ་རེད་ཞེ། །
འོག་གི་རྟ་ཕོ་འགྱེལ་ལ་ཁད། །



410
རྟ་རྒྱུག་ཁྲི་གསོལ།
སྟེང་གི་མི་ཕོ་ལྷུང་ལ་ཁད། །
ཁ་ལྤགས་ཕུ་ཡིས་གང་ལེ་མ། །
གླིང་སྤྱི་དཔོན་ཨམ་དེ་མ་རེད་ཞེ། །
ཡིན་ན་ཨ་ཕོའི་གཏམ་འདི་ཉོན། །
ཕ་བསད་མོ་འཕྲོག་འགྱོད་དང་གཅིག །
ནོམ་ཕར་བཅོམ་ཚུར་བཅོམ་འགྱོད་དང་གཉིས། །
སྔར་འཁོན་དེང་འགྲས་མེད་པ་ལ། །
དགྲ་དོན་མེད་ཚུར་རྒྱུག་ཅི་འདྲ་རེད། །
རང་ཚོད་བཟུང་ན་མི་དགའ་ལེ། །
རི་རྒྱལ་འགྱིངས་ཚོད་མ་ཟིན་ན། །
གནམ་ལྕགས་ཐོག་གིས་གཏོར་རབས་ཡོད། །
རྒྱ་མཚོ་འཁྱིལ་ཚོད་མ་ཟིན་ན། །
མཐའ་མ་སྐམ་ལ་འདོན་རབས་ཡོད། །
གླིང་དཀར་ཧམ་ཚོད་མ་ཟིན་ན། །
བཙན་རྒོད་ང་དང་ཐུག་རབས་ཡོད། །
བཙན་ཞགས་དམར་པོ་ཆུ་འཛིན་འདི། །
གནམ་ལ་གཡུག་ན་བྱ་བརྒྱ་ཟིན། །
ས་ལ་གཡུག་ན་འབུ་བརྒྱ་ཟིན། །
བར་སྣང་གཡུག་ན་རླུང་བརྒྱ་ཟིན། །
དེ་རིང་དཀར་པོ་ཁྱོད་ལ་འཕངས། །
སྒོ་ཁྱི་བཞིན་དུ་ཁྲིད་ནས་འགྲོ། །
གོ་ན་རྣ་བའི་ཡིད་ལ་ཞོག །
མ་གོ་གླུ་ལ་སྐྱོར་རྒྱུ་མེད། །



འདན་མའི་ནས་རྫོང་གླིང་ལ་ཕབ།
411 །
ཅེས་གླུ་མཇུག་རྫོགས་པ་དང་ཅི་ཟེར་གྱི་གཏམ་ཞིག་ཉན་དགོས་བསམ་
ནས་འདུག་པའི་སྐབས་དེར། འབུམ་པའི་ཞལ་ལུ་དཀར་པོས་རྟ་རྒྱ་བྱ་སོག་
དཀར་གྱི་སྟེང་ནས་ཡོབ་ལངས་མཛད། རལ་གྲི་ཡར་ཟི་སྐར་འདྲེན་ཤུབས་
ནས་དྲངས། ངར་རྒོད་གཏིང་ནས་འཁྲུག་པའི་གླུ་འདི་འདྲ་ཞིག་བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
སེང་སྟག་འོད་ཀྱི་རྒྱལ་པོ་མཁྱེན། །
དགྲ་ལྷ་དུང་སེང་དཔའ་ཁྲབ་མཁྱེན། །
དགྲ་ལྷ་གཉན་བདག་དམར་པོ་མཁྱེན། །
ཝེར་མ་སུམ་བརྒྱ་དྲུག་ཅུས་བསྐོར། །
དེ་རིང་རྒྱ་ཚའི་གྲོགས་ལ་བྱོན། །
ས་འདི་ས་ངོ་མ་ཤེས་ན། །
འདན་ཡུལ་དར་ཐང་ཁྲ་མོ་ཟེར། །
ཆོས་ཀྱི་གཏེར་ཁ་ཕབ་ས་རེད། །
ང་འདྲ་ང་ངོ་མ་ཤེས་ན། །
ཤར་གླིང་གཡང་གི་ར་བ་ནས། །
རྫོང་མི་འགྱུར་དངུལ་ཆུ་ཁྲོ་རྫོང་ནས། །
དཔའ་ཡ་མེད་རྒྱ་ཚ་ཞལ་དཀར་ཟེར། །
ཕོ་གཞན་ལ་བརྙས་བཅོས་འགྲོ་འགྲོ་དེ། །
དཔའ་ང་འདྲའི་གདོང་ལ་འགྲོ་རབས་མེད། །
བཙན་ཞགས་དམར་པོ་ཆུ་འཛིན་དེ། །།
མཚོན་ཡར་ཟིའི་གདོང་ལ་འགྲིམ་རབས་མེད། །



412
རྟ་རྒྱུག་ཁྲི་གསོལ།
མེད་དོན་རྩ་བ་བཤད་པས་ན། །
ང་མར་འགྲོ་རྒྱུ་ལ་འགྲོ་བའི་དུས། །
སྲིན་པོ་སྤུན་གསུམ་ཐུག་ནས་བྱུང་། །
ནང་ཚན་ཨ་བསེ་གཡུ་རལ་བུས། །
དཔའ་རྩལ་དྲུག་ལུས་ལ་འཛོམས་བསམ་ནས། །
ང་རྒྱུ་ཚའི་འགྲོ་ལམ་བཀག་ནས་བྱུང་། །
མཚོན་ཡར་ཟི་མཁའ་ལ་འཕྱར་བའི་དུས། །
འོད་རྣོ་ངར་མ་བཟོད་བྲོས་ནས་སོང་། །
ང་ཕར་འགྲོ་བྱང་ལ་འགྲོ་བའི་དུས། །
བྱང་རྒོད་ཐང་ཁྲ་མོའི་གཡོན་ཟུར་ན། །
བཙན་རྒོད་མིག་གཅིག་ཐུག་ནས་བྱུང་། །
དཔའ་གཏམ་ཁྱོད་ལྟར་སྨྲས་ནས་བྱུང་། །
མདའ་གྲི་མདུང་གསུམ་ཚད་པའི་དུས། །
ཡ་བོ་མ་ཆོག་བྲོས་ནས་སོང་། །
གློ་བུར་ཡིད་ལ་སྙིང་རྗེ་འཆར། །
ལྔ་ལམ་མ་མངགས་བཞག་ལེ་ཡིན། །
ཝ་ཕྲུག་ཁྱོད་ཙམ་ཤ་རེ་ཚ། །
ང་གངས་དཀར་སེང་གེ་དཀར་མོ་གཅིག །
ཁྱོད་ཚེར་གསེབ་འོག་གི་ཝ་ཕྲུག་གཉིས། །
འདྲ་བསམ་པ་ཡོད་ཀྱང་བསྡུར་རྒྱུ་མེད། །
ང་དམར་ཡག་སྟག་གི་སྟག་ཕྲུག་གཅིག །
ཁྱོད་སྒོ་འགྲམ་འདུག་པའི་ཁྱི་ཕྲུག་གཉིས། །
འདྲ་བསམ་པ་ཡོད་ཀྱང་འགྲན་རྒྱུ་མེད། །



འདན་མའི་ནས་རྫོང་གླིང་ལ་ཕབ།
413
ང་གླིང་དཀར་སྟོད་ཀྱི་ཞལ་ལུ་གཅིག ། །
ཁྱོད་བྲག་གསེབ་འདུག་པའི་བཙན་རྒོད་གཉིས། །
སྟོབས་ཆེ་ཆུང་མི་གཅིག་ཁག་ཁག་རེད། །
ལས་དབང་ཐང་མི་མཉམ་ཐ་དད་རེད། །
ཁྱོད་བཙན་རྒོད་ཡིད་ལ་དེ་ལྟར་ཞོག །
ཅེས་གླུ་མཇུག་རྫོགས་པ་དང་བཙན་རྒོད་ཀྱིས་བཙན་ཞགས་འཕངས་ནས་
རྒྱ་ཚ་མི་རྟ་གཉིས་ཞགས་རྒྱང་གསུམ་གྱི་ས་ལ་དྲུད། འབུམ་པའི་ཞལ་ལུ་དཀར་
པོས་མཚོན་ཡར་ཟི་སྐར་འདྲེན་ལན་གསུམ་བཏབ་ཀྱང་མ་ཆོད་པའི་སྐབས་དེར།
མཐོ་ནམ་མཁའ་ལྷ་ཡི་ཞིང་ཁམས་ནས་མ་ནེ་ནེ་གནམ་ནེ་དཀར་མོས་ཕོ་འབྲུག་
གཡས་ནས་བཀུག མོ་འབྲུག་གཡོན་ནས་བཀུག གནམ་ལྕགས་ཀྱི་ཐོག་
ཟོང་ ལན་ གཅིག་ ཕབ་ པས་ ཞགས་ པ་ སིང༌ སྒྲ་ འཁྱིལ་ ལེར་ བཅད་ པ་ དང་།
བཙན་རྒོད་ཤིན་ཏུ་སྐྲག་ནས་ཕྱིར་བལྟས་མེད་པར་བྲོས། ཞལ་ལུ་དཀར་པོས་
ཤྭ་བ་ཁྱི་ཡིས་བདའ་བ་བཞིན་དེད་ནས་སྤང་རི་ཀླུང་གསུམ་གྱི་མདོ་ལ་སླེབས་
དུས་བཙན་རྒོད་བྲག་ཅིག་ལ་འཐིམ་དགོས་བསམ་ནས་ཕར་བལྟ་ཚུར་བལྟ་བྱེད་
པའི་སྐབས། ཐེའུ་རང་སྤུན་གསུམ་དེར་བྱུང་བ་དང་གདོང་ཐུག་ནས་རྒྱ་ཚའི་
དཔའ་ ཁ་ མ་ཆོག་ པར་བྲོས་ཡོང་ལུགས་ཀྱི་ རྒྱུ་མཚན་སྨྲས་ནས་བསྡད་ ཅིང་།
འབུམ་པའི་ཞལ་ལུ་དཀར་པོ་རི་གཟར་གྱི་རྦབ་རྡོ་འགྲིལ་བ་ལྟ་བུ་དེར་བྱུང་བ་
དང་། གཏམ་ལན་ཅི་ཡང་མེད་པར་མཚོན་རྣོན་པོ་ཡར་ཟི་སྐར་འདྲེན་ལན་
གཅིག་གཡུགས་སོང་བས་བཙན་ཞྭ་མགོ་དང་བཅས་པ་ཐང་ལ་ཕབ་ནས་ཁྲག་
དམར་འཛར་རེར་བསད། ཐེའུ་རང་བྲོས་པའི་ལམ་དུ་བསྙེགས་ནས་གང་
སར་བཙལ་ཡང་མི་རྙེད་པས། ཐུགས་ཅུང་ཟད་མི་བདེ་བའི་ངང་ཕྱིར་ཕེབས་
པའི་ལམ་དུ་སྒ་སྡེ་དང་ཉི་འབུམ་དར་འཕེན་སོགས་དཔུང་སྣོན་དུ་འབྱོར་བ་དང་
ཐུག་ནས། བྲག་ནག་སྲིན་པོ་ཁྲོས་པའི་མར་གཤམ་ལ་སྐུ་ངལ་ཅུང་ཟད་གསོས་



414
རྟ་རྒྱུག་ཁྲི་གསོལ།
ནས་བཞུགས་པ་དང་། བཙན་རྒོད་གཡག་ཤ་གདོང་ཆེན་དེས་ཁ་རུ་གནམ་
ལྕགས་ཀྱི་ཐོ་བ་འཁུར། ལག་ཏུ་བཙིར་བྱེད་སྐམ་ཆེན་ཐོགས་ནས་གློག་འཁྱུག་
པ་ལྟར་ཉི་འབུམ་དང་ས་སྡེ་གཉིས་ཀྱི་ཐད་ལ་འཇིགས་པའི་སྣང་བ་སྤུ་ཙམ་མེད་
པར་བྱུང་བའི་སྐབས་དེར་སྒ་སྡེ་ཧར་གྱིས་བཞེངས་ནས་གླུ་ཐུང་ཐུང་འདི་བླངས་
སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
བསིལ་བ་ཚལ་གྱི་དུར་ཁྲོད་ནས། །
ཆོས་སྐྱོང་མགོན་པོ་འཁོར་གྱིས་བསྐོར། །
འགྱིང་ཆེན་བྲོ་ར་ཤིགས་སེ་ཤིག །
དཔའ་མོ་བྲོ་བརྡུང་ལིངས་སེ་ལིང་། །
སེང་གེ་དགའ་ཚལ་ཉིལ་ལེ་ལེ། །
གཤིན་རྗེ་ཕོ་ཉ་མོ་ཉ་རྣམས། །
དེ་རིང་སྒ་སྡེའི་གྲོགས་ལ་བྱོན། །
ས་འདི་ས་ངོ་མ་ཤེས་ན། །
འདན་ཡུལ་དར་ཐང་ཁྲ་མོ་ནས། །
བྲག་ནག་སྲིན་པོ་ཁྲོས་འདྲ་ཟེར། །
ཕོ་ང་འདྲ་ང་ངོ་མ་ཤེས་ན། །
ཤར་མདོ་ཁམས་གླིང་གི་ས་ཆ་ན། །
འབྲུ་པ་འབྲུ་ལ་ཤར་ནུབ་ཡོད། །
འབྲུ་རག་དཀར་རྫོང་དྲུག་གོང་མ་ནས། །
འབྲུ་སྒ་སྡེ་ཆོས་སྐྱོང་བེར་ནག་ཟེར། །



འདན་མའི་ནས་རྫོང་གླིང་ལ་ཕབ།
415
སྟོབས་ལ་གླང་ཆེན་སྨྱོན་པ་ཟེར། །
ངར་ལ་ཁྲོ་རྒྱུད་ཕོང་བ་ཡིན། །
རི་ཆེན་པང་བརྗེ་སྒྱུར་མི་ཡིན། །
རི་ཆུང་ལག་རྡོ་འཕངས་མི་ཡིན། །
གནམ་ས་གཉིས་ཀྱི་མངའ་ཞབས་ལ། །
སྟོབས་ང་དང་འདྲ་ལེ་རེ་གཉིས་རེད། །
ཁྱོད་བཙན་རྒོད་མི་ཐུབ་ཡིད་ལ་མེད། །
དཔའ་སྙིང་ཝ་ལས་མེད་པ་ལ། །
སྟག་གི་ཚུལ་དུ་མ་རྫུས་ཤིག །
འཛུམ་དྲུག་མི་འདྲ་སོ་སོ་རེད། །
འགྱིངས་ཉམས་ཁྱི་ལས་མེད་པ་ལ། །
སེང་གེའི་ཚུལ་དུ་མ་རྫུས་ཤིག །
གཡུ་རལ་མི་འདྲ་ཁག་ཁག་རེད། །
ར་ཚེ་ཟད་སྤྱང་ཚང་འགྲིམ་ལེ་ཟེར། །
མི་ཚེ་ཟད་གླིང་ལ་འགྲན་ལེ་ཟེར། །
ཟེར་བའི་གཏམ་དེ་ཅི་མི་བདེན། །
ཚེ་ཡོངས་ཟད་སྲིན་པོ་གཡག་ཤ་ཁྱོད། །
རང་ས་བཟུང་ནས་མི་འདུག་ལེ། །
གླིང་དཔའ་བོའི་གདོང་ལ་འོང་ལེ་དེ། །
ཤ་ཁྲག་བྱ་ཁྱིར་སྟེར་འདོད་རེད། །
དུས་དེ་རིང་ཉི་མའི་གདོང་གང་ལ། །
ངས་རྡོ་ཞིག་མི་འཕེན་སྒྲོགས་ཤིག་འཕངས། །
བཙན་བདུད་ས་ལ་ཕབ་རྒྱུ་ཡིན། །



416
རྟ་རྒྱུག་ཁྲི་གསོལ།
ཨེ་ཟེར་ལྟོས་ལ་མི་ཟེར་ཉོན། །
ཁྱོད་གདོང་ཆེན་ཡིད་ལ་དེ་ལྟར་ཞོག །
ཅེས་གླུ་མཇུག་རྫོགས་པ་དང་། རྡོ་ཕོང་བ་གཡག་རོ་ཙམ་ཞིག་ཕྲག་ལ་
བཏེགས་ནས་ཤུགས་ཀྱིས་འཕངས་པས་ཁོའི་བཞོན་རྟའི་མགོར་ཕོག་ནས་ཐང་
ལ་འགྱེལ་བ་མ་གཏོགས། བཙན་བདུད་ལ་གང་ཡང་མ་གནོད། ཁོས་ཅུང་
ཞིག་བྲོས་རྗེས་རྐྱང་མོ་ཞིག་ལ་བཞོན་པ་དང་ཕྱིར་བདུད་ཀྱི་མདེའུ་དཀར་ནག་
སྦར་མོ་གང་གཏོར་བས་གླིང་དཔའ་རྟུལ་རྣམས་ཀྱི་མིག་གྲིབ་ནས་བཙན་བདུད་
གར་བྲོས་མ་མཐོང་། ཇ་ཡུན་ཙམ་ནས་ཁོ་ཐག་ཚད་བརྒྱ་ཕྲག་སར་བྲོས་འགྲོ་
བ་གཞི་ནས་མིག་ལམ་དུ་མངོན། ཉི་འབུམ་དང་ས་སྡེ། དར་འཕེན་གསུམ་
གྱིས་གཅིག་ཤོར་གཉིས་ཤོར་གྱིས་རྗེས་བསྙེགས་ནས་སྤང་ལེབ་ཆེན་ཞིག་གི་སྣེ་ལ་
འབྱོར་སྐབས། རྐྱང་མོ་ཆད་པས་དེར་རྟིང་ཟིན། དར་འཕེན་གྱིས་མདུང་
ཤུབས་མྱུར་དུ་དྲངས་ནས་འཛུགས་པར་ཉེ་བ་ན་བཙན་རྒོད་ཀྱིས་ལག་ཏུ་ཐོགས་
པའི་སྐམ་ཆེན་མཁའ་ལ་འཕྱར་ནས་གཡུགས་ཀྱང་བེར་ཕུབ་དང་ཁྲབ་ཆེན་གྱི་
རྒྱུན་ཐག་ཁ་ཤས་གཏོར་བ་ཙམ་ལས་ནང་དུ་མ་གྲུབ་པའི་རྒྱལ་མོའི་ཚེ་མདུད་
དང་སངས་རྒྱས་སྟོང་གི་དབུ་ལོས་བརྟེན་ནས་གནོད་ཆེར་མ་བྱུང༌། དར་་
འཕེན་ལྷག་པར་ཁྲོས་ནས་མདུང་ལན་གཅིག་བཙུགས་པས་བཙན་བདུད་འཁུན་
སྒྲ་འདོན་བཞིན་འབྲོ་རྩིས་བྱེད་པའི་མཚམས་ན་ཉི་འབུམ་དེར་བྱུང་བ་དང་།
བཙན་བདུད་ཀྱི་མགོ་ལ་རྡོ་ལུག་གི་གྲོད་པ་ཙམ་ཞིག་འཕངས་ནས་ཀླད་ཁྲག་
ཕྱོགས་བཞིར་ཐོར། ཉི་འབུམ་བཅས་པས་འཁོར་གསུམ་མགོ་ལག་བཅས་པ་
གཏང་མར་བླངས་ནས་གླིང་རྒྱལ་བློན་རྣམས་བཞུགས་པའི་གནས་དེར་ཕེབས་
ནས་རྒྱལ་ཁའི་གླེང་མོ་བྱེད་པའི་སྐབས་ས་གཞི་དཀྱིལ་འཁོར་འདྲ་བའི་དབུས་རྡོ་
བཀྱག་པདྨ་གྲུ་བཞིའི་སྟེང་ལ་ཐེའུ་རང་སྤུན་གསུམ་འཛོམས། དུང་ཤོ་དང་
གཡུ་ཤོ བྱུ་ཤོ་བཅས་ཤོ་སྦག་མིག་མངས་སོགས་ལ་རྩེད་འཇོར་རོལ། ཤར་



འདན་མའི་ནས་རྫོང་གླིང་ལ་ཕབ། །
417
གྱི་ཕྱོགས་ནས་སེང་ལྕམ་འབྲུག་མོས་ལྷ་ཡི་བུ་མོ་གཉིས་སུ་མེད་པ་ཞིག་མཛད།
གོས་གཤམ་གྱི་དྲིལ་སྐད་སིང་སྒྲ་འཁྱིལ་ལེར་ཁ་ཐུག་ཐེའུ་རང་སྤུན་གསུམ་གྱི་གམ་
དུ་ལྡེམ་འགྱུར་གྱི་གོམ་འགྲོས་དང་འཛུམས་པའི་རྣམ་འགྱུར་སྣ་ཚོགས་ཀྱིས་་་་
མདུན་བསུས། ཐེའུ་རང་རྐང་གཅིག་གིས་རིག་ནས་སྤུན་གཉིས་ལ་ཝ་ཡེ་ལྟོས་
དང༌། ཕར་ནས་བུ་མོ་འཇིགས་པ་ཞིག་ཡོང་ཞེ་གདའ། ཕར་འདི་ཚུར་
བཀུག་ནས་ངེད་རྣམས་ཀྱིས་ཤོ་སྦག་སོགས་ལ་རོལ་ནས་མགོ་ཨེ་ བསྐོར་ཟེར།
སྤུན་གཉིས་ཀྱིས་དེ་རེད་དེ་རེད་ཟེར་ནས་མགུ་བའི་རྣམས་པ་དང་བཅས་དང་པོ་
གླུ་ཞིག་ལེན་དགོས་པའི་མིག་བརྡ་འཕངས། ཐེའུ་རང་རྐང་གཅིག་གིས་་་་
འབྲུག་མོར་སུ་ཡིན་འདྲི་བའི་གླུ་འདི་འདྲ་ཞིག་བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
ཧོར་གཡག་ལ་སེར་པོའི་ལ་མགོ་ནས། །
ཐེའུ་རང་ཀུན་ནོར་སྤུན་གསུམ་མཁྱེན། །
ཡར་ཁམས་བྱང་གི་རི་བརྒྱུད་ནས། །
བྱང་གཡག་རྔ་ཐང་ཆེན་གོང་མ་ནས། །
ཐེ་མོ་རྐང་རིང་སྤུན་གསུམ་མཁྱེན། ། །
མཁྱེན་གཟིགས་རྐང་གཅིག་གླུ་འགོ་དྲོངས། །
ས་འདི་ས་ངོ་མ་ཤེས་ན། །
འདན་ཡུལ་དར་ཐང་རིང་མོ་ཟེར། །
ང་འདྲ་ང་ངོ་མ་ཤེས་ན། །
ཐེའུ་རང་མིག་གཅིག་རྐང་གཅིག་ཟེར། །
ཡུམ་ཆེན་སྒེག་མོ་གཡུ་དགའ་མར། །
ཐེའུ་ཕྲུག་སུམ་བརྒྱ་དྲུག་ཅུ་ཡོད། །



418
རྟ་རྒྱུག་ཁྲི་གསོལ།
ངེད་གསུམ་སྡེབ་པའི་རེ་གསུམ་ཡོད། །
རེ་གསུམ་ནང་གི་དྭངས་རྩེ་ཡིན། །
མཛེས་མ་སྨན་ཆུང་རྒྱང་གཡེར་ཅན། །
ཨ་ཕོའི་གླུ་ལ་དར་གཅིག་གསོན། །།
ཞུ་རྒྱུའི་དོན་འབྲས་ཨེ་འདྲ་གདའ། །
མི་ཡི་བུ་མོ་མི་འདྲ་ལེ། །
ལྷ་ཡི་སྲས་མོ་དངོས་འདྲ་མ། །
རྒྱན་དང་ལུས་གོས་མཛེས་ལེ་མ། ། །
ཞལ་ངོ་གངས་ལས་དཀར་ལེ་མ། །
སྤྱན་མིག་ཉ་ལས་འཁྱུག་ལེ་མ། །
འགྲོ་མཁས་ལི་ལིས་འགྲན་མེད་མ། །
རྒྱབ་ཕ་ཡི་མིང་ལ་ཇི་སྐད་ཟེར། །
མདུན་མ་ཡི་མིང་ལ་ཅི་འདྲ་ཟེར། །
སྐྱེས་ས་རིགས་རྒྱུད་གང་འདྲ་ཡིན། །
ད་ནངས་ཡུལ་ཕྱོགས་ག་ནས་ཡོང་། །
དོ་ནུབ་གང་དུ་འདུག་མི་ཡིན། །
མ་གསང་དྲང་པོའི་གཏམ་ཞིག་ཤོད། །
གཏམ་དྲང་པོ་བཤད་པའི་དཔའ་དར་ལ། །
རིན་ཆེན་གསེར་དངུལ་དགོས་ཀྱང་སྟེར། །
དར་དང་གོས་ཆེན་དགོས་ཀྱང་སྟེར། །
འབྲུ་གཡང་དགོས་ཀྱང་སྟེར་བས་ཆོག །
གཏེར་སྲུང་ཐེའུ་རང་ངེད་གསུམ་ཡིན། །
དགོས་འདོད་ནོར་ལ་རྩིས་གྲངས་མེད། །



འདན་མའི་ནས་རྫོང་གླིང་ལ་ཕབ།
419
ཤོ་དང་སྦག་དང་མིག་མངས་གསུམ། །
མཉམ་རྩེད་ཨེ་བྱེད་སྨན་ཆུང་མ། །
ཉིན་གཅིག་སྐྱིད་ཀྱང་བདེ་སྐྱིད་ཟེར། །
གོ་ན་ལྷ་མོའི་ཐུགས་ལ་ཞོག །
ཅེས་གླུ་མཇུག་རྫོགས་པ་དང་། ལྷོ་ཡི་ཕྱོགས་ནས་ནེའུ་ཆུང་ལུ་གུའི་ཚ་རུ་
དང་། ནུབ་ཀྱི་ཕྱོགས་ནས་བུ་མོ་ལྡེམ་འགྱུར། བྱང་གི་ཕྱོགས་ནས་དར་་
དཀར་གཡུ་འཛིན། ཤར་དབུས་མཚམས་ནས་བུ་མོ་ལྷ་སྐྱིད་བཅས་བུ་མོ་ལྔ་པོ་
དུས་གཅིག་ཏུ་ཐེའུ་རང་སྤུན་གསུམ་གྱི་གམ་དུ་ཡོང་ནས་དགའ་བའི་འཛུམ་དང་།
ཆགས་པའི་མིག་བརྡས་བསུས་ནས་བསྡད། ཐེའུ་རང་རྐང་གཅིག་གིས་ཤོ་ཁྲ་
བོ་ལག་ཏུ་བཟུང་ནས་དང་པོ་ཤོ་ཨེ་རྒྱག་ཟེར་བའི་སྐབས་དེར། སེང་ལྕམ་
འབྲུག་མོས་ཐེའུ་རང་གསུམ་ལ་གླུ་འདི་འདྲ་ཞིག་བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། ། །
དུས་དེ་རིང་ལྷ་ཞིག་འབོད་ལེ་འདི། །
གནས་འོག་མིན་ཅན་གྱི་ཕོ་བྲང་ནས། །
མ་རྗེ་བཙུན་སྒྲོལ་མ་དཀར་སྔོན་རྣམས། །
མེ་ཏོག་པདྨའི་མདའ་གཞུ་བསྣམས། །
དེ་རིང་བུ་མོའི་གྲོགས་ལ་བྱོན། །
ས་འདི་ས་ངོ་མ་ཤེས་ན། །
འབྲི་བརྒྱ་ཐང་ལ་བཀྲམ་ས་རེད། །
འབྲོང་གིས་རྫ་རི་བཟུང་ས་རེད། །
ཤཱ་བས་སྤང་རི་བཟུང་ས་རེད། །
ས་སྐྱིད་མོ་འདན་ཡུལ་དར་ཐང་ཟེར། །



420
རྟ་རྒྱུག་ཁྲི་གསོལ།
རྡོ་བཀྱག་པདྨ་གྲུ་བཞིའི་སྟེང་། །
ཤོ་ཁྲ་བོ་རྒྱག་པའི་ཤོ་ར་རེད། །
ང་འདྲ་ང་ངོ་མ་ཤེས་ན། །
ཤར་གླིང་དཀར་ནོར་བུའི་ས་ཆ་ནས། །
མདོ་ཁམས་སེང་ལྕམ་འབྲུག་མོ་ཟེར། །
ཡབ་སྐྱ་ལོ་སྟོན་པའི་སྲས་མོ་ཡིན། །
ནང་སེམས་ཉིད་ཁོག་པ་དར་ལས་འཇམ། །
ཕྱི་སྐྱེ་འབྲས་མཚར་ལེ་ལྷ་དང་མཉམ། །
མཛངས་མའི་ཡོན་ཏན་བརྒྱུད་©དང་ལྡན། །
འཛམ་གླིང་བུ་མོའི་རྒྱུན་ཞིག་ཡིན། །
གླུ་འདི་གླུ་ངོ་མ་ཤེས་ན། །
འབྲུག་མོའི་དགའ་སེང་དྲུག་འགྱུར་ཟེར། །
གང་བྱུང་མི་ལ་མི་ལེན་དེ། །
དེ་རིང་ཐེའུ་རང་གསུམ་ལ་ལེན། །
ཡང་དག་དོན་གྱི་རྡོག་ཁ་ལ། །
ཤོ་དང་སྦག་དང་མིག་མངས་གསུམ། །
ཅི་རྒྱག་དབྱེ་བ་མི་གདའ་དེ། །
ཐོབ་ཤོར་བར་ལ་རྒྱན་འཇོག་བྱེད། །
འཕངས་པའི་མདའ་ལ་རང་ལོག་མེད། །
རྒྱན་ཤོར་མི་ལ་ངུ་རྒྱུ་མེད། །
ཟེར་བ་སྔར་གྱི་གཏམ་ལ་གདའ། །
ཤོ་དང་སྦག་དང་མིག་མངས་གསུམ། །
ཅི་རྒྱབ་ཐེའུ་རང་ཕམ་པས་ན། །



421
འདན་མའི་ནས་རྫོང་གླིང་ལ་ཕབ།
དར་དང་གོས་ཆེན་དེ་དང་གཅིག །
འབྲུ་གཡང་གཏེར་མཛོད་དེ་དང་གཉིས། །
གཟི་དང་བྱུ་རུ་སྤོས་ཤེལ་གསུམ། །
ངེད་བུ་མོའི་ལག་ཏུ་འཇོག་རྒྱུ་གྱིས། །
བུ་མོ་སྤུན་ལྔ་ཕམ་པས་ན། །
ལུས་དར་དཀར་དྲི་མེད་རྒྱུན་དུ་བཙུགས། །
ཚེ་འདི་གང་ཐེའུ་རང་ཇ་མ་བྱེད། །
བློ་བབ་ཨེ་གདའ་བསམ་བློ་ཐོངས། །
བློ་སྔོན་ནས་དྲན་ན་མཁས་པ་ཟེར། །
འགྱོད་རྗེས་ནས་དྲན་ན་གླེན་པ་ཟེར། །
གོ་ན་ཐེའུ་རང་ཡིད་ལ་ཞོག །
མ་གོ་མ་ཐོས་མ་ཟེར་ལགས། །
ཞེས་གླུ་དེ་ལྟར་ཕུལ་བ་དང་། ཐེའུ་རང་སྤུན་གསུམ་ཡིད་ལྷག་པར་་
དགའ་ནས་དེ་ཡག་གདའ། དང་པོ་ཤོ་ར་བསྐོར་ནས་ཤོ་མིག་མང་ཉུང་འགྲན་
ཟེར་ནས་ཤོ་བརྒྱབ་པས། བུ་མོ་རྣམས་ཤོ་མིག་ཉུང་དུ་ཉུང་དུ་སོང་ནས་ཤོ་
སྐོར་འགའ་ཕམ་སོང་བ་ན། ཐེའུ་རང་གསུམ་པོ་དེ་བས་ཡིད་ལ་དགའ་སྤྲོ་
དང་། སྤོབས་ཉམས་ཀྱི་རྣམ་པ་དང་བཅས་འདུག་ས་བརྗེ་པོ་རྒྱག་དགོས་ཟེར་
ནས་ཤོ་བུ་མོའི་ལག་ཏུ་སྤྲད། བུ་མོ་རྣམས་ཀྱིས་ཤོ་འགོ་བཙུགས་ནས་ཤོ་ཕོར་
འགའ་བསྟུད་མར་ཐོབ་ནས་ཐེའུ་རང་གསུམ་པོ་རིན་ཆེན་གྱི་གསེར་དངུལ་དང་
མུ་ཏིག་མང་པོ་ཤོར་བའི་སྐབས། འབྲུ་སྒ་སྡེ་ཆོས་སྐྱོང་བེར་ནག་དང་དར་
འཕེན་དུག་གི་སྡོང་པོ། འབུམ་པའི་ཞལ་ལུ་དཀར་པོ། དར་རྗེ་སེང་སྟག་ཨ་
དོམ། དཔའ་ཚ་ཞང་འདན་མ་བྱང་ཁྲ་བཅས་ནགས་ཁྲོད་ནས་གློག་འཁྱུག་པ་
ལྟར་ དེར་ བྱུང་ བ་ དང་། ཐེའུ་ རང་ གསུམ་ པོ་ སྐད་ ཅིག་ ཉིད་ དུ་ བཟུང་།



42
422
རྟ་རྒྱུག་ཁྲི་གསོལ།
དཔའ་ལྷ་དང་འདན་མས་ད་ཐེའུ་རང་གསུམ་པོ་མི་ཤོར་བ་བྱེད་དགོས་ཟེར།
འབྲུ་སྒ་སྡེ་དང་རྒྱ་ཚ་ཞལ་དཀར། དར་འཕེན་དུག་གི་སྡོང་པོ་བཅས་དཔའ་
རྟུལ་གསུམ་གྱི་ལག་ཏུ་ཤིང་སྟ་ཡུ་ཙམ་རེ་རེ་བཟུང་ཡོད་པ་ལས་ཐེའུ་རང་གར་
སོང་སུས་མ་ཤེས་གློ་བུར་ཇོ་རུ་དེར་བྱུང་ནས་ཤིང་སྟ་ཡུ་ཙམ་དེ་ཚོ་མི་ཤོར་བ་གྱིས།
དེ་ཤོར་ན་ཐེའུ་རང་བཟུང་མི་ཐུབ་གསུངས། ཁོང་གསུམ་པོས་ཤིང་སྟ་ཡུ་ཙམ་
དེ་ཚོ་དམ་པོར་བཟུང་ནས་ཞིབ་ལྟ་བྱས་པས། མིག་གིས་གསལ་ལེར་རིག་་
བཞིན་པའི་མུར་ཤིང་སྟ་ཡུ་ཙམ་དེ་རྩྭ་འཇག་མའི་སྦོམ་ཕྲ་ལྟ་བུར་སོང་། རྩྭ་
འཇག་མའི་སྦོམ་ཕྲ་ནས་ཁབ་རྒྱ་ཁབ་ཙམ་དུ་གྱུར་ནས་ས་ལ་འཐིམ་པ་ལྟར་མི་
སྣང་བར་གྱུར། ཁོང་གསུམ་པོས་ད་ཤོར་ཐལ་ཟེར་ནས་གང་སར་བཙལ་ཀྱང་
མ་རྙེད།
འབྲུག་མོས་མ་རྗེ་བཙུན་སྒྲོལ་མ་དཀར་སྔོན་རྣམས་ལ་གསོལ་བ་སྨོན་ལམ་
ཡང་དག་པ་ཞིག་བཏབ་ནས་ཐེའུ་རང་གར་འགྲོའི་སར་ཤོ་གསུམ་གཡུགས་པས།
ཐེའུ་རང་གསུམ་པོ་དེ་མར་འབྲུག་མོའི་མདུན་དུ་ཡོང་ནས་སླར་ཤོ་བརྒྱབ་ནས་
འདུག་པའི་སྐབས་དེར། ཇོ་རུས་མངོན་མེད་ཐོག་ཕོར་རུ་ཨ་གད་རྩིད་འཛིན་
ཁ་སྦུབ་བསློགས་པ་དང་། ཐེའུ་རང་སྤུན་གསུམ་པོ་འོག་ཏུ་བཙུད། ཇ་ཡུན་
ཙམ་སོང་རྗེས་ཐེའུ་རང་སྤུན་གསུམ་གྱིས་སོར་བཅུའི་འདབ་མ་སྙིང་ཁར་སྦྱར་
ནས་ཇོ་རུར་ཉི་མ་དེ་རིང་ནས་བཟུང་སྲོག་མི་གཅོད་པ་དང་། དབུགས་མི་
ལེན་པ། ཁྲམ་པའི་ལས་ལ་མི་གཞོལ་བ་བཅས་ཁ་ཞེ་དབྱེར་མེད་ཀྱིས་ཡིད་ནས་
དམ་བཅའ་ཕུལ། ཇོ་རུས་ཐེའུ་རང་སྤུན་གསུམ་སྙིང་རྗེའི་ཐུགས་རྗེས་་་་་
བསྐྱངས། བློ་ཁ་དཀར་ཕྱོགས་སུ་བསྒྱུར། དེ་ནས་གླིང་གི་དཔལ་རྟུལ་དཔུང་
དང་བཅས་པ་འཁོར་གསུམ་ལུས་ལ་བསྐོར་ནས་དམག་དཔོན་རུ་མཚོན་འཁྱིལ་
ལེར་བྲག་རྡོ་རྗེ་འདྲ་བའི་གཡས་ཟུར་ན་བྱོན་པ་མ་རྡོ་རྗེ་ཕག་མོས་གསེར་གྱི་མེ་
ལོང་གི་ནང་དུ་གཟིགས་ནས་འབྲུ་གཡང་གླིང་དཀར་པོར་སྤྲོད་དགོས་དགོངས་



འདན་མའི་ནས་རྫོང་གླིང་ལ་ཕབ།
423
ནས་ ཞལ་ རས་འཛུམ་འཁྱིལ་ལེར་ ཁ་ ཐུག་ ཕེབས་ སྒུག་ གི་ ཚུལ་ དུ་ བཞུགས།
གླིང་དཔའ་རྟུལ་རྣམས་དེར་བྱོན་པ་དང་བློན་ཆེན་འདན་མ་བྱང་ཁྲས་ལྷ་འབོད་
ཀླུ་འབོད་བྱེད་པའི་གླུ་འདི་སྐད་ཅིག་བླངས་པར་གདའོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
དུས་དེ་རིང་ལྷ་ཞིག་འབོད་ལ་འདི། །
བྱིན་རླབས་ཅན་གྱི་ལྷ་གསུམ་སྟེ། །
ཆོས་སྐུ་ལོངས་སྐུ་སྤྲུལ་སྐུ་གསུམ། །
ཐུགས་རྗེ་མ་ཆུང་སྟེང་ནས་གཟིགས། །
བསམ་དོན་འགྲུབ་པའི་མགོན་སྐྱབས་མཛོད། །
ས་འདི་ས་ངོ་མ་ཤེས་ན། །
འདན་ཡུལ་དར་ཐང་ཁྲ་མོ་ནས། །
གནམ་ལྕགས་རྡོ་རྗེ་རྩེ་དགུ་ཟེར། །
གཞི་བདག་བཅའ་བའི་ས་ཆ་རེད། །
ང་འདྲ་ང་ངོ་མ་ཤེས་ན། །
འདན་ཆུ་རྭ་སྒྲོན་མ་ལྷ་ཁང་ནས། །
གསུང་སྙན་པོ་ཁུ་བྱུག་འགྱུར་ས་ནས། །
འབྲུག་ལྷང་ལྷང་ནོར་བུའི་གདན་ས་ནས། །
སྐད་ལྷང་ལྷང་ཅོག་ག་འགྱུར་ས་ནས། །
འདན་མཁར་ཤར་ལུང་རིགས་དྲུག་ནས། །
འདན་མ་གཡུལ་རྒྱལ་ཐོག་རྒོད་ཟེར། །
གླུ་འདི་གླུ་ངོ་མོ་མ་ཤེས་ན། །
འདན་མའི་ཐ་ལ་གྲུང་འགྱུར་ཟེར། །



424
རྟ་རྒྱུག་ཁྲི་གསོལ།
དུས་དེ་རིང་སྐར་མ་མགོ་ལ་ཐུག །
ལས་ཅི་བསམ་མགོ་མོ་བཟང་བའི་རྟགས། །
དུས་དེ་རིང་སྐར་མ་ལག་ལ་ཐུག །
ལག་གར་བརྐྱང་དགྲ་མགོ་ལོན་པའི་རྟགས། །
དུས་དེ་རིང་སྐར་མ་རྒྱལ་ལ་ཐུག །
གཏམ་ཅི་བཤད་རྒྱལ་ཁ་ཐོབ་པའི་རྟགས། །
རྟགས་བཟང་གསུམ་འཛོམས་པའི་ཉིན་མོ་འདིར། །
ལྷ་ཉེ་ནས་མི་འབོད་རིང་ནས་འབོད། ། །
གནས་སུམ་ཅུ་བརྩེགས་པའི་ཁྲི་སྟེང་ནས། །
ལྷ་མཁར་དཀར་མོའི་ནང་རྒྱུད་ནས། །
ཁྲི་དུང་ཁྲི་འབར་བའི་ཡང་སྟེང་ནས། །
ལྷ་ཆེན་ཚངས་པ་དཀར་པོ་ཁྱེད། །
སྐུ་འཁོར་ལྷ་དམག་འབུམ་གྱིས་བསྐོར། །
ཆིབས་སུ་ལྷ་རྟ་གྲོ་དཀར་ཆིབས། །
སྐར་ཚོགས་སྡེ་དཔུང་ཤར་ར་ར། །
དུས་དེ་རིང་འདན་མའི་གྲོགས་ལ་བྱོན། །
གངས་རི་ཤེལ་གྱི་ཕོ་བྲང་ནས། །
ཁྲི་རིན་ཆེན་གསེར་གྱི་ཡང་སྟེང་ནས། །
གཉན་ཆེན་སྐུ་ལྷ་གེར་མཛོ་ཁྱེད། །
སྐུ་འཁོར་གཉན་དམག་བྱེ་བས་བསྐོར། །
ཆིབས་སུ་བཙན་རྟ་དམར་པོ་ཆིབས། །
དམག་དཔོན་རུ་མཚོན་འཁྱིལ་ལེ་ལེ། །
དུས་དེ་རིང་འདན་མའི་གྲོགས་ལ་བྱོན། །



འདན་མའི་ནས་རྫོང་གླིང་ལ་ཕབ།
425
འདོད་ཡོན་ཀླུ་མཁར་ནང་རྒྱུད་ནས། །
གཡུ་ཁྲི་སྔོན་པོའི་ཡང་སྟེང་ནས། །
ཀླུ་རྒྱལ་གཙུག་ན་རིན་ཆེན་ཁྱེད། །
སྐུ་འཁོར་ཀླུ་དམག་ཁྲི་ཚོ་བསྐོར། །
ཆིབས་སུ་ཆུ་རྟ་སྔོན་མོ་ཆིབས། །
ཀླུ་དར་སྔོན་མོ་ལྷུབས་སེ་ལྷུབ། །
བློན་ཆེན་འདན་མའི་གྲོགས་ལ་བྱོན། །
རྒྱ་གར་ཡུལ་གྱི་ཚུར་མཐའ་ནས། །
བལ་པོ་ཡུལ་གྱི་ཕར་མཐའ་ནས། །
ཨ་སྲུ་བྲག་དཀར་གོང་མ་ནས། །
ཨ་ནེ་རྒོད་ལྕམ་དཀར་མོ་ཁྱེད། །
མཁའ་འགྲོ་བྱེ་བ་འབུམ་གྱིས་བསྐོར། །
དུས་དེ་རིང་དཔའ་བོའི་གྲོགས་ལ་བྱོན། །
འཇའ་སྤྲིན་གཉིས་ཀྱི་གུར་ཁང་ནས། །
མ་ནེ་ནེ་གནམ་ནེ་དཀར་མོ་ཁྱེད། །
དུང་གི་རིགས་ལྔ་སྤུངས་སེ་སྤུང་། །
དར་གྱི་ཅོད་པན་ཏ་ལ་ལ། །
སྐུ་ལུས་དར་ཤམ་ཧྲིགས་སེ་ཧྲིག །
དངུལ་དཀར་དྲིལ་ཆུང་སིལ་ལེ་ལེར། །
དུས་དེ་རིང་འདན་མའི་གྲོགས་ལ་བྱོན། །
ཤར་འདན་མའི་འདན་རྫོང་འབེབས་རོགས་མཛོད། །
དེ་ནས་ལྷ་ཞིག་འབོད་ལ་འདི། །
ནམ་མཁའི་ཝེར་མ་འབྲུག་ལ་ཆིབས། །



426
རྟ་རྒྱུག་ཁྲི་གསོལ།
གངས་དཀར་ཝེར་མ་སེང་ལ་ཆིབས། །
རྫ་སྡོད་ཝེར་མ་འབྲོང་ལ་ཆིབས། །
སྤང་སྡོད་ཝེར་མ་ཤྭ་བར་ཆིབས། །
ན་ཁའི་ཝེར་མ་རྐྱང་ལ་ཆིབས། །
ནགས་ཚལ་ཝེར་མ་སྟག་ལ་ཆིབས། །
རྒྱ་མཚོའི་ཝེར་མ་ཉ་ལ་ཆིབས། །
རང་རང་དགྲ་ལྷའི་ཚོགས་ཀྱིས་བསྐོར། །
ཤར་འདན་ཡུལ་ནས་རྫོང་འབེབས་རོགས་མཛོད། །
ང་རང་རྒྱལ་བློན་བཅུ་གསུམ་གྱིས། །
འབྲུ་གཡང་གཏེར་ཁ་ཕབ་པའི་དུས། །
སྟེང་ཕྱོགས་ལྷ་སྲིན་མི་འཁྱེར་ལེ། །
བར་མ་བཙན་གྱིས་མི་འཁྱེར་ལེ། །
འོག་མ་ཀླུ་བདུད་མི་འཁྱེར་ལེ། །
བདུད་ཀྱི་བར་ཆད་མི་ཡོང་ལེ། །
དཀར་ཕྱོགས་ལྷ་ཀླུའི་ཚོགས་ཀྱིས་སྲུང་། །
ལྷ་དེ་འདྲ་ཡན་ལ་འབོད་ལེ་མེད། །
གཟིག་དོང་གཡོན་མའི་ནང་རྒྱུད་ནས། ། ་
འདན་གཞུ་དཀར་མོ་མཐེབ་ཆེན་འཐེན། །
མདའ་གཞུ་མཁའ་ལ་འཕྱར་བའི་དུས། །
ལྷ་དང་བླ་མས་གཞུ་འགོ་འཚོས། །
གཞུ་སྐེད་མ་དང་མཁའ་འགྲོས་འཚོས། །
གཞུ་མདའ་ཆོས་སྐྱོང་སྲུང་མས་འཚོས། །
གཡས་སྟག་དོང་ནང་ནས་མདའ་ཞིག་འཐེན། །



འདན་མའི་ནས་རྫོང་གླིང་ལ་ཕབ།
427
མདའ་མོ་གནམ་ལྕགས་ཐོག་འབེབས་ཟེར། །
མདའ་ཁ་དུང་ལས་གྲུབ་ལེ་འདི། །
ལྷ་ཚངས་པ་དཀར་པོའི་བླ་མདའ་ཡིན། །
མདའ་སྐེད་གསེར་ལས་གྲུབ་ལེ་འདི། །
གཉན་སྐུ་ལྷ་གེར་མཛོའི་ཕྱག་མདའ་ཡིན། །
མདའ་མཇུག་གཡུ་ལས་གྲུབ་ལེ་འདི། །
ཀླུ་རྒྱལ་གཙུག་ནའི་བླ་མདའ་རེད། །
མདའ་རྩེ་ལྕགས་ལས་གྲུབ་ལེ་འདི། ། །
ཆོས་སྐྱོང་མགོན་པོའི་བླ་ལྕགས་རེད། །
མདའ་ལ་སྒྲོ་དཀར་བརྒྱན་ལེ་འདི། །
མ་གྲུབ་པའི་རྒྱལ་མོའི་དབང་སྒྲོ་རེད། །
གཡས་ཀྱི་བྲག་དམར་བཅོ་བརྒྱད་ནས། །
གཡོན་གྱི་བྲག་ནག་བཅོ་བརྒྱད་མཚམས། །
ཤེལ་གྱི་མེ་ལོང་འདྲ་ལེའི་ངོས། །
དེ་རིང་འཕེན་པའི་དུས་ལ་བབས། །
གཏེར་བདག་རྡོ་རྗེ་ཕག་མོ་དང་། །
གཏེར་གྲོགས་བསྟན་མ་བཅུ་གཉིས་མཆོག །
འབྲུ་སྣ་སུམ་བརྒྱ་དྲུག་ཅུ་དེ། །
དེ་རིང་གླིང་ལ་གནང་དུ་གསོལ། །
འབྲུ་གཡང་བོད་ལ་དར་བར་ཤོག་།།
ཅེས་གླུ་མཇུག་རྫོགས་པ་དང་། མདའ་དེ་འུར་འཁྱིལ་ལེར་ཁ་ཐུག་ལན་
གཅིག་འཕངས་པས། - བྲག་དམར་དང་བྲག་ནག་འབྲེལ་མཚམས་ཀྱི་ཤེལ་གྱི་
མེ་ལོང་འདྲ་བའི་ངོས་ལ་ཕོག་ནས་རྡོ་ཕོང་བ་འབྲོང་གཡག་གི་རོ་ཙམ་བཅུ་



428
རྟ་རྒྱུག་ཁྲི་གསོལ།
གསུམ་འུར་སྒྲ་དང་བཅས་ཐང་ལ་ལྷུང་། བྲག་སྒོ་ཝང་སེ་ཕྱེ་བའི་ནང་ནས་མ་
རྡོ་རྗེ་ཕག་མོས་གསེར་ཞལ་འཛུམ་འཁྱིལ་ལེར་གླིང་གི་རྒྱལ་བློན་རྣམས་ལ་་་་་
གཟིགས། དུང་གི་ལྡེ་མིག་ཆ་སུམ་བརྒྱ་དྲུག་ཅུ་དེ་ཇོ་རུའི་ཕྱག་ལ་ཕུལ་ནས་
མགུར་མ་འདི་སྐད་ཅིག་བཞེས་པར་གྲགས་སོ། །
ཨ་ལ་གླུ་ཡི་ལེན་ལུགས་རེད། །
ཐ་ལ་ངག་གི་འགུག་ལུགས་རེད། །
དེ་རིང་ལྷ་ཞིག་འབོད་ལེ་འདི། །
ཤར་རི་བོ་ཧ་ལའི་ཞིང་ཁམས་ནས། །
མགོན་འཕགས་པ་སྤྱན་རས་གཟིགས་དབང་མཁྱེན། །
མ་རྡོ་རྗེས་སྙིང་ནས་གསོལ་བ་འདེབས། །
གླིང་དཀར་པོའི་འགྲོ་དོན་འགྲུབ་རོགས་མཛོད། །
གནས་མཁའ་སྤྱོད་གྲུབ་པའི་ཞིང་ཁམས་ནས། །
མ་ཡི་དམ་ལྷ་ཚོགས་མཁའ་འགྲོས་གཙོས། །
བོད་འཛམ་གླིང་སྤྱི་དོན་འགྲུབ་པར་ཤོག །
ས་འདི་ས་ངོ་མ་ཤེས་ན། །
འདན་ཡུལ་བཀྲ་ཤིས་དར་ཐང་ཟེར། །
ནོར་རིན་ཆེན་འབྱུང་བའི་གནས་ཡུལ་རེད། །
ང་འདྲ་ང་ངོ་མ་ཤེས་ན། །
གནས་འོག་མིན་ཅན་གྱི་ཞིང་ཁམས་ནས། །
མཁའ་སྤྱོད་རྡོ་རྗེ་ཕག་མོ་ཟེར། །
གླིང་ཇོ་རུ་ཁྱེད་ཀྱི་ནེ་ནེ་ཡིན། །
དེ་རིང་ཨ་མའི་མ་ལུ་ཁྱེད། །
གསོན་དང་ཞུ་རྒྱུ་འདི་འདྲ་གདའ། །



འདན་མའི་ནས་རྫོང་གླིང་ལ་ཕབ། །
429
གཏེར་སྦས་ལེའི་ལོ་རྒྱུས་བཤད་ཀྱང་ན། །
སྔར་སྔ་མོ་སྔར་གྱི་དུས་ཚོད་ལ། །
འདས་པའི་སངས་རྒྱས་རྣམ་གསུམ་སྟེ། །
སངས་རྒྱས་ཤཱཀྱ་ཐུབ་པ་གཅིག །
སངས་རྒྱས་མར་མེ་མཛད་དང་གཉིས། །
སངས་རྒྱས་གསེར་ཐུབ་ཁོང་དང་གསུམ། །
འདས་པའི་སངས་རྒྱས་རྣམ་གསུམ་གྱིས། །
མེ་རླུང་ཆུ་གསུམ་མི་འཇིག་ལེ། །
འཛམ་བུ་གླིང་གི་འབྲུ་གཡང་འདི། །
བཙན་ས་འདི་ན་སྦས་ལེ་རེད། །
གཏེར་བདག་ཨ་མ་ང་རང་ཡིན། །
གཏེར་གྲོགས་བསྟན་མ་བཅུ་གཉིས་དང༌། །
ཐེའུ་རང་སྤུན་གསུམ་བཀོད་ལེ་རེད། །
འབྲུ་སྣ་སུམ་བརྒྱ་དྲུག་ཅུ་ལ། །
བང་མཛོད་མི་འདྲ་རེ་རེ་ཡོད། །
སྒོ་མོ་དུང་ལས་གྲུབ་པ་ལ། །
སྒོ་ལུང་གཡུ་ཡི་པ་ཊ་ཡོད། །
སྒོ་ལྕགས་ཁྱུང་འབྲུག་རྟགས་ཅན་ལ། །
དུང་གི་ལྡེ་མིག་ཆ་རེ་ཡོད། །
དམ་ཅན་ནག་པོས་བརྡུངས་ལེ་རེད། །
ཨ་མས་ཁྱེད་ཀྱི་ཕྱག་ལ་འབུལ། །
བཞེས་པའི་དུས་དེ་དེ་རིང་རེད། །
ཨ་ཡག་ནས་ཀྱི་ཕ་དང་གཅིག །



430
རྟ་རྒྱུག་ཁྲི་གསོལ།
དར་ཡག་ནས་ཀྱི་མ་དང་གཉིས། །
བྲ་བོ་ནས་ཀྱི་ཞང་པོ་གསུམ། །
དམར་ཁྲ་ནས་ཀྱི་གྲྭ་པ་བཞི། །
སྔོ་ཆུང་ནས་ཀྱི་དགེ་བསྙེན་ལྔ། །
རྒྱ་མུ་ནས་ཀྱི་བང་ཆེན་དྲུག །
འབྲུ་ཁར་ནས་ཀྱི་གཡོག་པོ་བདུན། །
འབྲུ་སྣ་མི་འདྲ་སྤུན་བདུན་ཡོད། ། །
འབྲུ་གཡང་མི་གཅིག་བཤད་པས་ན། །
ལྷ་ཆེན་ཚངས་པའི་ནས་གཡང་གདའ། །
གཉན་ཆེན་སྐུ་ལྷའི་ནས་གཡང་གདའ། །
ཀླུ་རྒྱལ་གཙུག་ནའི་ནས་གཡང་གདའ། །
སྟོད་རྒྱ་གར་རྒྱལ་པོའི་འབྲུ་གཡང་གདའ། །
སྨད་རྒྱ་ནག་རྒྱལ་པོའི་འབྲུ་གཡང་གདའ། །
བར་བལ་པོ་ཡུལ་གྱི་འབྲུ་གཡང་གདའ། །
སོག་པོ་ཡུལ་གྱི་འབྲུ་གཡང་གདའ། །
བྱང་གྲུ་གུ་རྒྱལ་པོའི་འབྲུ་གཡང་གདའ། །
མཐའ་སུམ་པ་རྒྱལ་པོའི་འབྲུ་གཡང་གདའ། །
སྨུག་པོ་རྒྱལ་པོའི་འབྲུ་གཡང་གདའ། །
བྷ་ཀ་ལ་རྒྱལ་པོའི་འབྲུ་གཡང་གདའ། །
རེ་རེ་བཤད་ཚོད་ག་ལ་ཡོད། ། །
འབྲུ་སྣ་སུམ་བརྒྱ་དྲུག་ཅུ་གདའ། །
འབྲུ་གཡང་གཏེར་ཁ་བཞེས་པའི་དུས། །
འབྲུ་ཕུད་དཀོན་མཆོག་ལྷ་ལ་མཆོད། །



འདན་མའི་ནས་རྫོང་གླིང་ལ་ཕབ། །
431
སངས་རྒྱས་སྟོང་དང་རྩ་གཉིས་ལ། །
ཚོགས་ཀྱིས་འཁོར་ལོ་སྐོར་རོགས་ཞུས། །
དེ་ནས་རུ་གཅིག་དམྱལ་བའི་ཡུལ། །
གནས་པའི་ལས་ངན་ཚོགས་དང་གཅིག །
འབྱུང་པོ་རོ་ལངས་མཁན་དང་གཉིས། །
བསེ་རག་ཡི་དྭགས་དྲི་བཟའ་གསུམ། །
ལས་ངན་ཀུན་ལ་སྦྱིན་པ་ཐོངས། །
དེ་ནས་རུ་དྲུག་བགོས་པ་ཡི། ། །
རུ་གཅིག་སྔར་བཞིན་གཡང་རྗེས་ཞོག །
རུ་གཅིག་འདན་མ་བློན་ལ་ཕུལ། །
རུ་གཅིག་རྒྱལ་བློན་ཀུན་ལ་བགོས། །
ལྷག་འཕྲོས་རུ་གསུམ་འདུག་པ་དེ། །
གླིང་མི་སྡེ་ཀུན་གྱི་གསོག་འབྲུ་ཡིས། །
བགོ་སྐལ་སྤྱི་དཔོན་རྒྱལ་ལ་བབས། །
ཁྱེད་ཐམས་ཅད་མངའ་བའི་སངས་རྒྱས་ལ། །
ལུང་བསྟན་གསལ་འདེབས་མི་དགོས་དེ། །
མ་རྡོ་རྗེ་ཕག་མོའི་སྔོན་བརྡ་ཡིན། །
འབྲུ་གཡང་གླིང་ལ་འདྲེན་པའི་དུས། །
སངས་རྒྱས་སྲུང་མ་མཁའ་འགྲོའི་ཚོགས། །
འདན་ཡུལ་དར་ཐང་ཁྲ་མོར་བྱོན། ། །
ལྷ་བླ་མ་རྣམས་ཀྱིས་ཆོས་འཁོར་བསྐོར། །
སྲུང་མའི་ཚོགས་ཀྱིས་བགེགས་བར་སྲུང་། །
མཁའ་འགྲོའི་ཚོགས་ཀྱིས་བྲོ་ར་འཁྲབ། །



432
རྟ་རྒྱུག་ཁྲི་གསོལ།
ལྟད་མོ་ཟེར་ཡང་དེ་འདྲ་ཡོད། །
རྟེན་འབྲེལ་ཟེར་ཡང་དེ་འདྲ་ཡོད། །
ཅེས་གླུ་མཇུག་རྫོགས་པ་དང་། ལྷ་སྲས་ཇོ་རུ་ཁྱེད་ཀྱིས་ལྡེ་མིག་བསྣམས་
ནས་མཛོད་སྒོ་ཕྱེ་ཞིག་གསུངས། ཇོ་རུས་གཏེར་སྒོ་ཕྱེ་ནས་ལྷ་ལ་མཆོད་པ་
དང༌། ངན་སོང་རྣམས་ལ་སྦྱིན་པ་རྒྱ་ཆེན་མཛད། བདུད་ཀྱི་བར་ཆད་མི་
ཡོང་བའི་ཕྱིར་ལྷ་ཀླུ་གཉན་གསུམ་དང་མ་མཁའ་འགྲོ་མའི་ཚོགས། ཐེའུ་རང་
སྤུན་གསུམ། གླིང་གི་དཔུང་དམག་དང་བཅས་པ་གཏེར་འཐེན་པའི་གྲོགས་
ལ་བྱོན། འབྲུ་གཡང་དར་ཐང་ཁྲ་མོའི་དབུས་སུ་རི་ལྟར་སྤུངས། ལྷ་ཀླུ་་
གཉན་གསུམ་ ཐམས་ཅད་རང་རང་གི་གནས་ཡུལ་དུ་གཤེགས་པ་དང་ཕ་སྤྱི་་
དཔོན་རོང་ཚ་ཁྲ་རྒན་གྱིས་འབྲུ་གཡང་བགོ་བཤའ་རྒྱག་པའི་གླུ་འདི་འདྲ་ཞིག་
ཕུལ་སོང་།
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ལེན་ན་བྱང་ཆུབ་ཡིད་ནས་ལེན། །
ངག་བཀུག་ན་སངས་རྒྱས་བསྒོམས་ནས་འགུགས། །
དུས་དེ་རིང་ལྷ་ཞིག་འབོད་ལེ་འདི། །
གནས་རབ་ཆོས་སྐུའི་ཞིང་ཁམས་ནས། །
གླང་ཆེན་སྔོ་མོའི་ཁྲི་སྟེང་ནས། །
ཆོས་སྐུ་ཀུན་ཏུ་བཟང་པོ་ཁྱེད། །
འཁོར་ཆོས་སྐུ་བརྒྱ་ཚོ་ཚོགས་ཀྱིས་བསྐོར། །
དུས་དེ་རིང་ཕ་རྒན་གྲོགས་ལ་བྱོན། །
ཤར་རི་བོ་ཏཱ་ལའི་ཞིང་ཁམས་ནས། །
མེ་ཏོག་པདྨའི་ཁྲི་སྟེང་ནས། །



འདན་མའི་ནས་རྫོང་གླིང་ལ་ཕབ། །
433
ལོངས་སྐུ་ཐུགས་རྗེ་ཆེན་པོ་ཁྱེད། །
འཁོར་ལོངས་སྐུ་བརྒྱ་ཚོ་ཚོགས་ཀྱིས་བསྐོར། །
དེ་རིང་ཕ་རྒན་གྲོགས་ལ་བྱོན། །
གནས་ཟངས་མདོག་དཔལ་གྱི་རྩེ་མོ་ནས། །
རྔ་ཡབ་གླིང་གི་གནས་མཆོག་ནས། །
ནང་པདྨ་འོད་ཀྱི་གཞལ་ཡས་ནས། །
རྗེ་རིག་འཛིན་པདྨ་ཐོད་ཕྲེང་རྩལ། །
འཁོར་སྤྲུལ་སྐུ་བརྒྱ་ཚོ་ཚོགས་ཀྱིས་བསྐོར། །
དེ་རིང་ཕ་རྒན་གྲོགས་ལ་བྱོན། །
ས་འདི་ས་ངོ་མ་ཤེས་ན། །
འདན་ཁ་ར་ཆུ་ར་སེར་ར་གསུམ། །
འདན་སེར་ར་བརྒྱད་ཀྱི་ཡར་མཐའ་ནས། །
སེར་ར་བརྒྱད་ཀྱི་མར་མཐའ་ནས། །
ཆུ་ར་བརྒྱད་ཀྱི་ཡར་མཐའ་ནས། །
འདན་ཡུལ་དེར་ཐང་ཁྲ་མོ་ཟེར། །
བློན་ཆེན་འདན་མའི་གནས་ཡུལ་རེད། །
མི་ང་འདྲ་ང་ངོ་མ་ཤེས་ན། །
རྨ་ཕུ་རྫ་ཕུ་ཁྲ་ཕུ་གསུམ། ། །
རྨ་རྫ་ཁྲ་གསུམ་ནང་རྒྱུད་ནས། །
ཁྲ་སྟོད་ནམ་མཁའ་ལངས་ས་ནས། །
ཁྲ་སྨད་མུན་པ་འཐིབས་ས་ནས། །
ཁྲ་དར་མས་ཀི་ཀི་ཟེར་ས་ནས། །
ཁྲ་རྒན་ཉི་མ་ལྡེ་ས་ནས། །



434
རྟ་རྒྱུག་ཁྲི་གསོལ།
རྫོང་མི་འགྱུར་ཁྲ་དཀར་ཁྱུང་རྫོང་ནས། །
མི་མི་འགྱུར་རོང་ཚ་ཁྲ་རྒན་ཟེར། །
བློ་ཤེས་རབ་གཉིས་ཀྱི་བདག་པོ་ཡིན། །
གླུ་འདི་གླུ་ངོ་མ་ཤེས་ན། །
ཕ་རྒད་པོའི་དལ་བ་རིང་མོ་ཟེར། །
ས་ག་མ་ཡུལ་ལ་མི་ལེན་དེ། །
དུས་དེ་རིང་ལེན་དགོས་གོང་མའི་བཀའ། །
ལྷ་གོང་མའི་བཀའ་ལ་ཡར་ལྡོག་མེད། ། །
སྒོས་ཇོ་རུའི་བཀའ་བཞིན་མ་བསྒྲུབས་ཚེ། །
ལྷ་ཇོ་རུ་གཉིས་ལ་ཁྱད་པར་མེད། །
འགྲོ་བ་ཀུན་གྱི་སྤྱི་དོན་རེད། །
ཐུགས་དཀྲུགས་འགལ་འཛོལ་མི་ཕོད་དོ། །
ཚོ་ཆེན་ལྷ་སྡེ་དཀར་པོ་ཚོགས། །
ཕ་སྤྱི་དཔོན་གླུ་ལ་དར་གཅིག་གསོན། །
ཞུ་རྒྱུའི་དོན་འབྲས་ཨེ་འདྲ་གདའ། །
སྔར་ནས་བཅངས་པའི་རེ་འབྲས་དེ། །
འདི་ལོ་གཞི་ནས་སྨིན་ལེ་རེད། །
འདས་པའི་སངས་རྒྱས་རྣམ་གསུམ་གྱིས། །
སྦས་པའི་འདོན་ཡོན་འབྲུ་ཡི་གཡང་། །
དཀར་ཕྱོགས་ལྷ་ཀླུའི་ཚོགས་དང་གཅིག །
ཡེ་ཤེས་མཁའ་འགྲོའི་འཁོར་དང་གཉིས། །
ཇོ་རུ་ཐུགས་རྗེ་ཆེ་དང་གསུམ། །
བློན་ཆེན་འདན་མའི་བློ་སེམས་དཀར། །



འདན་མའི་ནས་རྫོང་གླིང་ལ་ཕབ།
435
འཛམ་གླིང་འབྲུ་ཕུད་བཅུད་ཀྱི་གཏེར། །
ཟོལ་མེད་གླིང་དཀར་ཕྱག་ལ་ཕུལ། །
ལས་འདི་ལས་བཟང་ལེ་ག་ལ་ཡོད། །
འཛམ་གླིང་ལོངས་སྤྱོད་རྒྱུས་རྟགས་རེད། །
གླིང་དཀར་འགྲོ་དོན་གྲུབ་རྟགས་རེད། །
ད་ཉོན་དང་གླིང་དཀར་དཔུང་གི་དཔོན། །
གོང་མ་ལྷ་ཡི་བཀའ་དང་བསྟུན། །
བགོ་འགྲེམ་བྱེད་ལུགས་འདི་ལྟར་ཡིན། །
འབྲུ་གཡང་རུ་སྣ་ལྔ་ལ་བགོས། །
རུ་གསུམ་གླིང་སྤྱིར་བཀར་འཇོག་བྱེད། །
རུ་གཅིག་བློན་ཆེན་འདན་མར་འབུལ། །
འདན་མདའ་ཁ་སྐྱེན་པའི་དཔའ་དར་ཡིན། །
དྲིན་ཀུན་ལ་ཆེ་བའི་ལེགས་གསོས་ཡིན། །
ལྷ་མི་འདོད་པ་མཉམ་མཐུན་ཡིན། ། །
རུ་གཅིག་དྲག་ཞན་མཐོ་དམན་མེད། །
སྤྱི་མཚུངས་བགོ་འགྲེམ་བྱེད་རྒྱུ་ཡིན། །
སྡེ་ཤོག་རེ་རེའི་མངའ་ཞབས་ལ། །
འབྲུ་བང་བརྒྱ་རེའི་བགོ་འགྲེམ་ཡོད། །
འབྲུ་གཡང་སྤུས་ཚད་ཞུས་པས་ན། །
ཆེ་བ་ཕུག་རོན་ཙམ་ཞིག་གདའ། །
འབྲིང་བ་ངང་པའི་སྒོང་ཙམ་གདའ། །
ཆུང་བ་འཇོལ་མོའི་སྒོང་ཙམ་གདའ། །
སྡེ་ཤོག་སོ་སོའི་ནང་རྒྱུད་ནས། །



436
རྟ་རྒྱུག་ཁྲི་གསོལ།
རུ་འཛིན་དམག་དཔོན་གཉིས་རེ་ཐོན། །
བགོ་ཐོབ་རྩིས་ལེན་རིམ་བཞིན་མཛོད། །
བདེ་སྐྱིད་ཉི་མ་ཤར་བར་ཤོག ། །
བཀྲ་ཤིས་ནམ་མཁའ་གང་བར་ཤོག །
འབྲུ་ཆར་ཀུན་ལ་ཕབ་པར་ཤོག །
ཅེས་གླུ་མཇུག་རྫོགས་པ་དང་ཐམས་ཅད་ཀྱིས་མངོན་པར་བསྟོད། ཕ་
སྤྱི་དཔོན་རོང་ཚ་ཁྲ་རྒན་གྱིས་གླིང་སྤྱི་གསོག་གི་རུ་གསུམ་ཟུར་འཇོག་མཛད།
རུ་གཅིག་འདན་མར་ཕུལ། རུ་གཞན་ཞིག་གླིང་སྡེ་ཤོག་སོ་སོའི་འགོ་འཛིན་
རྣམས་ལ་བགོ་འགྲེམ་ཡང་དག་པར་མཛད། གླིང་པ་ཐམས་ཅད་དགའ་བའི་
འཛུམ་མདངས་ཕྱིར་འགྱུར་བཞིན་རྫོགས་པ་མེད་ལེའི་འབྲུ་སྤུངས་འདི་ལྟ་བུ་
ངེད་ཀྱིས་རྟ་དྲེལ་མཛོ་གསུམ་ཁོ་ནར་བརྟེན་ནས་འདྲེན་དགོས་བྱུང་ན་ལོ་གཅིག་
ལ་ཡང་དབོར་ཚར་ཨེ་ཡོང་ཟེར་ནས་གླེང་མོལ་ཅི་རིགས་བྱེད། ཇོ་རུས་ཁྱེད་
རྣམས་འབྲུ་གཏེར་དབོར་མི་ཐུབ་པའི་སེམས་ཁྲལ་ཅི་བྱེད་དགོས། མཐོ་བའི་
རི་དང་དམའ་བའི་རྒྱ་མཚོ་ཡིན་རུང་བཟའ་བཅའི་དངོས་པོ་ཞིག་ཡིན་ཕྱིར་་
རྫོགས་དུས་མེད་པ་ཞིག་ག་ལ་སྲིད། གཞན་ཡང་དངོས་གྲུབ་ཀྱི་འབྲུ་གཡང་
འདི་རྣམས་ཇི་ལྟར་བྱས་ནས་རང་ཡུལ་དུ་འདྲེན་ཐབས་ངེད་ལ་ཡོད་པས་བཀྲ་
ཤིས་པའི་བྱ་བ་བཟང་པོ་ལ་ཐམས་ཅད་དགའ་བར་མཛོད་ཅིག ད་དུང་ལས་
གལ་ཆེན་ཞིག་བསྡད་འདུག་པ་དེ་ནི་ ཤར་འདན་མ་ཡུལ་གྱི་ས་བཅུད་དང་།
འབྲུ་བཅུད། ནོར་བཅུད་བཅས་ཉམས་ཁ་ཤོར་ན་འཕྲལ་ཕུགས་གཉིས་ཀར་
གནོད་ཆེ་བས་སང་གི་ཉི་མ་སྔ་ཤར་ཐོག་ངེད་རྣམས་གཡང་བུམ་སྦས་གནས་སུ་
འབྱོན་དགོས་ཞེས་གསུངས། སང་གི་ཞོགས་པ་ཇོ་རུ་ཁོང་དཔོན་བློན་བཅུ་
གསུམ་གྱིས་བསྐོར། མ་རྡོ་རྗེ་ཕག་མོའི་སྐུ་མདུན་དུ་བཅར། སྐུ་གསུང་་་་
ཐུགས་རྟེན་དང་སྒྲོལ་མ་གསུང་བྱོན་བཅས་སྐུ་བཅུ་གསུམ་བཞུགས་པའི་སྤྱན་



འདན་མའི་ནས་རྫོང་གླིང་ལ་ཕབ།
437
སྔར་འཛམ་བུ་གླིང་གི་འབྲུ་ཡི་གཡང་འདི་ནམ་ཡང་འཕེལ་བ་ལས་ཉམས་གྲིབ་མི་
ཤོར་ལེའི་གསོལ་བ་སྨོན་ལམ་ཡང་དག་པར་བཏབ་ནས་གཡུ་ཡི་བུམ་པ་བཅུ་
གསུམ། གཟི་ཡི་བུམ་པ་བཅུ་གསུམ། དུང་གི་བུམ་པ་བཅུ་གསུམ་བཅས་
གཡང་རྫས་སུ་སྦས་པ་དང་མ་རྡོ་རྗེ་ཕག་མོའི་གམ་དུ་བཅར་ནས་ཁྱེད་ཀྱིས་་
གཏེར་ བདག་ མཛད་ པའི་ སྐུ་ དྲིན་ གྱིས་ངེད་ཚོའི་ བྱ་ ལམ་ཆུ་ ལྟར་ བརྒྱུགས།
བསྒྲུབ་བྱའི་ལས་རྣམས་བསམ་པ་ཇི་བཞིན་ཚེགས་མེད་དུ་དོན་འབྲས་ལག་ཏུ་
སྨིན་པས་སྐུ་དྲིན་ཆེ། ད་ནི་ངེད་རྣམས་མི་རིང་བར་རང་ཡུལ་གླིང་ལ་ཕྱིར་
ལོག་པའི་སྟ་གོན་ལ་ཞུགས་རྒྱུ་ཡིན་གསུངས་ནས་རང་སྒར་དུ་ཕྱག་ཕེབས།
ཉི་མ་དེ་ཡི་ཕྱི་ནང་ཇོ་རུས་དངོས་ཡོད་དང་དངོས་མེད་ཀྱི་ལྷ་ཀླུ་གཉན་
གསུམ་གྱི་སྐུ་འཁོར་དང་བཅས་པ་གྲོགས་ལ་བཀུག་ནས། འབྲུ་གཡང་རྣམས་
རྨ་དེལ་ཡག་སྟག་ཐང་ཁྲ་མོར་འདྲེན་དགོས་པའི་རེ་སྐུལ་ཞུས། དངོས་ཡོད་
དང་དངོས་མེད་ཀྱི་ལྷ་ཀླུ་གཉན་གསུམ་ཚོགས་ཀྱིས་རང་རང་གི་རྫུ་འཕྲུལ་སྣ་
ཚོགས་བསྟན་ནས་ཉིན་ཞག་བདུན་གྱི་ཐོག་འབྲུ་གཡང་རྡོག་གཅིག་ཀྱང་མ་ལུས་
པར་གཙང་འདྲེན་བྱས་པ་དང་། ཡེ་ཤེས་ཀྱི་མཁའ་འགྲོ་མ་རྣམས་ཀྱིས་འཇའ་
འོད་ཀྱི་གུར་ཕུབ། མེ་ཏོག་གི་ཆར་པ་ཕབ། བསིལ་སྙན་གྱི་སྒྲ་དབྱངས་སིལ་
ལེ་ལེར་འཁྲོལ་བའི་ཁྲོད་དུ་གླིང་གི་རྒྱལ་བློན་མོ་སྨན་དང་བཅས་པ་ཐུགས་ཤིན་
ཏུ་དགྱེས་པའི་ངང་ཆིབས་ཁ་བསྒྱུར་ནས་རྨ་དེལ་ཡག་སྟག་ཐང་ཁྲ་མོར་ཕྱག་
ཕེབས་པའི་སྐབས། སྐྱ་ལོའི་ཡབ་ཀྱིས་གཙོས་པའི་གཞིས་འདུག་ཕ་ཁུ་དང་མོ་
སྨན། གླིང་འབངས་ཀུན་གྱིས་ཕེབས་བསུར་བཅར་བ་དང་༌། ལྷ་གུར་མཐོང་
བ་ཀུན་གྲོལ་ཕུབ། རྒྱལ་བློན་རྣམས་བཞུགས་ཁྲིར་འཁོད་པ་དང་། གསོལ་
ཆས་ལེགས་པར་དྲངས། འབྲུ་གཡང་གཏེར་ཁ་གླིང་ལ་ཕབ་པས་དགའ་སྐྱིད་
བྱུང་ལུགས་ཀྱི་གཏམ་ཅི་རིགས་གླེང་བཞིན་ཡོད་པའི་སྐབས་དེར། ཇོ་རུས་
མཐོ་བ་རྒྱ་ཚ་ཞལ་དཀར་ནས་དམའ་བ་ར་རྫི་ཁམ་པ་ཡན་ཐུགས་མ་གཡེངས་



438
རྟ་རྒྱུག་ཁྲི་གསོལ།
ངེད་ཀྱི་ངག་ལ་གསོན། ད་ནི་རང་རེ་གླིང་དཀར་གྱི་རྒྱལ་སར་རྟ་ཡི་གཡང་
དང་མདའ་ཡི་གཡང་། མཚལ་གྱི་གཡང་དང༌། འབྲུ་གཡང་བཅས་ལག་ཏུ་
འབྱོར་ཟིན་པས་ཀུན་དགའ་བར་མཛོད་ཅིག སྐབས་ཤིག་རིང་དཔའ་རྟུལ་
དཔུང་དང་བཅས་པ་ཀུན་ལ་འགངས་ཆེའི་ལས་ཀ་གཞན་ཅི་མེད་པས་བདེ་མོར་
ཞུགས། ང་ནི་དུས་མི་རིང་བར་རྒྱ་གར་གྱི་བྱ་རྒོད་ཕུང་པོའི་དབུ་རྩེར་ལྷ་རྟ་
ཞིག་བཟུང་ཨེ་ཐུབ་མི་ཐུབ་བལྟ་བར་འགྲོ་མི་ཡིན། ཀུན་གྱིས་ཤེས་དགོས་པ་ལ་
གླིང་དཀར་པོའི་རྟ་རྒྱུག་འགྲན་སྡུར་དང་ཤེལ་བྲག་གི་གཏེར་སྒོ་འབྱེད་རྒྱུའི་ཐད་
ལྷ་གོང་མས་ལུང་བསྟན་གང་ཕབ་མིན་ཚོད་དཔག་བྱེད་ཤིན་ཏུ་དཀའ། ད་ལྟ་
ནས་གླིང་ཆེ་རྒྱུད། འབྲིང་རྒྱུད། ཆུང་རྒྱུད་སོགས་སྡེ་ཁག་སོ་སོ་ནས་ཆང་
དང་ཨ་རག་དང་། ཟས་སྣ་ཕུན་སུམ་ཚོགས་པའི་གྲ་སྒྲིག་རྒྱུ་ཆེ་བྱེད་དགོས།
རྟ་རྒྱུག་མདའ་འཕེན་གྱི་སྐབས་ལ་ངེས་པར་དགོས་པའི་རྫས་ཡིན་ཞེས་ཁྱབ་
བསྒྲགས་མཛད། །
དཔའ་རྟུལ་དཔུང་དང་བཅས་པས་མངོན་པར་བསྟོད། དེ་ཉིན་འདུ་ར་
དགྱེས་ནས་རང་རང་གི་གཞིས་སུ་ཕྱིར་ཕེབས། ཇོ་རུས་ལྕང་དཀར་བེར་ཀ་
ཆིབས་ནས་རྨ་སྨད་གཡུ་ལུང་སུམ་མདོར་ཆིབས་ཁ་སྒྱུར་ལ་ཁད་ཀྱི་སྐབས་དེར།
སེང་ལྕམ་འབྲུག་མོ་དང་ནེའུ་ཆུང་ལུ་གུའི་ཚ་རུ་གཉིས་ཀྱིས་ལྕང་དཀར་བེར་ཀའི་
སྣ་གདོང་བཟུང་ནས་ཇོ་རུ་ཁྱེད་སྔར་གདན་ས་གྲུ་བཞི་རྩོད་པའི་དུས་ངེད་སྐྱ་ལོ་
ཚང་གི་ཐོག་སྒྲ་མན་ཆོད། དམའ་སྒོ་ཐེམ་ཡན་ཆོད་ཀྱི་མཁར་བདག་ཁྱེད་ལ་
དབང་ལེ་རེད། དེ་རིང་ཡབ་སྐུ་ལོ་ཚང་ལ་ཕེབས་མི་དགོས་ལེའི་རྩ་བ་ཅི་ཡིན།
དེ་རིང་ལན་གཅིག་མ་ཕེབས་ན་སླར་ནས་མི་འགྲིག་ཟེར་ནས་གདོང་བཀག
དཔོན་ཇོ་རུ་ན་རེ། དེ་འདྲ་མ་ཟེར། སྐྱ་ལོ་ཚང་གི་མཁར་བདག་ལ་ང་ཇོ་རུ་
བྱོན་པའི་དབང་ཆ་མེད། མེད་དོན་རྩ་བ་ཅི་རེད་ཟེར་ན། ཐོག་སྒྲ་མན་ཆོད་
ནས་སྒོ་ཐེམ་ཡན་ཆོད་འཛིན་པའི་བདག་པོ་ལ་བུ་ཁྱིའུ་འབྲུག་རྒྱལ་གཙོས་པའི་བུ་



439
འདན་མའི་ནས་རྫོང་གླིང་ལ་ཕབ། །
གཉིས་དང་། བུ་མོ་འགའ་ཡོད་པས་དེ་རྣམས་ཀྱིས་མཁར་མི་གཟུང་སུ་ཡིས་
བཟུང༌། ང་རྨ་སྨད་གཡུ་ལུང་སུམ་མདོ་རུ་རང་གི་མ་དྲིན་ཅན་མདུན་ལོག་
འགྲོ་མི་ཡིན་གསུངས་ནས་བུ་མོ་གཉིས་ལ་གླུ་འདི་བླངས་པར་གདའོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་མོ་གླུ་ཡི་ལེན་ལུགས་རེད། །
གླུ་ཐེངས་གསུམ་ངག་གི་འགུག་ལུགས་རེད། །
གླུ་འདི་གླུ་ངོ་མ་ཤེས་ན། །
དཔོན་ཇོ་རུའི་རྡོ་རྗེ་དཔའ་གླུ་ཟེར། །
ང་འདྲ་ང་ངོ་མ་ཤེས་ན། །
རྨ་སྨད་གཡུ་ལུང་སུམ་མདོ་ནས། །
འགོག་བཟའ་ལྷ་མོའི་ཇོ་རུ་ཟེར། །
སྐྲ་ར་ར་བ་དེ་ཡར་ལ་ཟིང་། །
རུ་རུ་བ་དེ་ཐུར་ལ་དུད། །
ཤིག་སྲོ་མ་གཉིས་ཀྱི་ཚང་གདན་བཞག །
སྣབས་ཡར་སྣབས་མར་སྣབས་འབྲེལ་ལེ་གཅིག །
མར་སྣབས་བང་ལ་འཛར་ལེ་གཉིས། །
སྣབས་རྟུག་ཐུག་པ་འཁོལ་ལེ་གསུམ། །
ཕོ་ཇོ་རུ་ང་ཡི་ཆ་ལུགས་རེད། །
དུས་དེ་རིང་ང་ཡིས་གཏམ་ཞིག་གླེང་། །
ཉན་བསམ་ན་རྣ་བའི་གཏིང་ནས་ཉོན། །
བལྟ་བསམ་ན་ཁྲ་ཆུང་མིག་གིས་ལྟོས། །
ང་ཕོ་ལོ་བཅུ་གསུམ་མ་སོན་བར། །
གླིང་དཀར་པོའི་ས་ཆར་འདུག་སྐལ་མེད། ། །



440
་
རྟ་རྒྱུག་ཁྲི་གསོལ། །
ས་རྨ་སྨད་ཡུལ་དུ་ལོག་དགོས་བསྐོས། །
ཐོས་ཨེ་བྱུང་སྨན་ཆུང་བུ་མོ་གཉིས། ། །
ཤར་གླིང་དཀར་ཆགས་པའི་གཞི་མ་ལ། །
ང་ཇོ་རུས་དཀའ་ཐུབ་སྤྱད་ལེ་དེ། །
ཡུལ་རང་གཞན་ཀུན་ལ་དཀོན་ལེ་རེད། །
ཡིན་པའི་ལོ་རྒྱུས་ཤོད་ཟེར་ན། །
གླིང་དཀར་མཁར་མེད་ས་སྟོང་ལ། །
སྐུ་མཁར་རྫོང་རབ་སོ་གསུམ་བཞེངས། །
ཕ་ཞིང་གྲམ་པ་སྐྱ་རིང་སྒྲོལ། །
མཛོ་ཁྱུང་དཀར་ཉིན་ཆོས་བཅོ་བརྒྱད་བརྒྱབ། །
མ་ཞིང་གྲམ་པ་སྐྱ་ཐུང་སྦོལ། །
མཛོ་ཁྱུང་དཀར་ཉིན་རྨོས་བཅུ་དགུ་བརྒྱབ། །
འབྲུ་སྔོན་མོའི་གཏེར་ཁ་གླིང་ལ་གཏོད། །
ཤར་འདན་མའི་ཡུལ་ནས་ནས་རྫོང་ཕབ། །
ཇི་ཡོད་གླིང་དཀར་སྤྱི་ལ་བཞག །
ཕན་བདེ་འཛམ་གླིང་ཀུན་ལ་བྱས། །
ཡག་ལེ་ཨེ་རེད་སྡུག་ལེ་རེད། །
ཕོ་ཡིན་པའི་ཡིན་ལུགས་དེ་འདྲ་རེད། །
དེ་མ་མཐོང་ཟེར་ན་ཞ་ར་རེད། །
འབྲུག་ཕོ་ཐོང་འབྲུག་སྐད་གནམ་ནས་གྲགས། །
ཐོག་དམར་པོའི་མདེའུ་ས་ལ་ཕབ། །
དེ་མ་གོ་ཟེར་ན་འོན་པ་རེད། །
གློག་དམར་བར་སྣང་མཐོངས་ནས་འཁྱུག །



འདན་མའི་ནས་རྫོང་གླིང་ལ་ཕབ། །
441
འོད་མདངས་ས་གཞི་ཀུན་ལ་གསལ། །
དེ་མ་མཐོང་ཟེར་ན་ལོང་བ་རེད། །
ཡིན་མིན་བུ་མོའི་བློ་ཡིས་དཔྱོད། །
ད་རུང་ང་ལ་ལན་གཅིག་གསོན། །
ཕ་ཆེན་གཅིག་ལ་བུ་མོ་གསུམ། །
རང་ཚུལ་མི་འདྲ་སོ་སོ་ཟེར། །
མོ་རབ་དཀོན་མཆོག་གཙུག་ཏུ་བཀུར། །
ལྷ་བླ་མ་རྣམས་ལ་མཆོད་པ་ཕུལ། །
དྲིན་ཕ་མ་གཉིས་ཀྱི་ཞབས་ཏོག་ཞུ། །
གཡོག་བུ་ཚ་རྣམས་དེ་བྱམས་ཀྱིས་སྐྱོང་། །
སྐུ་སྤྲང་པོ་རྣམས་ལ་སྦྱིན་པ་གཏོང་། །
མོ་འབྲིང་ལངས་ནས་འབྲི་བརྒྱ་བཞོས། །
འོ་མ་རྒྱ་མཚོ་འཁྱིལ་འཁྱིལ་སྤུངས། །
འདོད་ཡོན་མར་དཀར་རི་ལྟར་བརྩེགས། །
མར་ཕུད་དཀོན་མཆོག་གསུམ་ལ་མཆོད། །
ཕ་ཁུ་བོ་རྣམས་ལ་ཇ་འདྲེན་བྱེད། །
མོ་ཐ་ལངས་བཞིན་དམོད་མོ་བྱེད། །
ལྷམ་སྐེད་རག་མ་རྙེད་ཇ་ཡུན་བསྡད། །
ཕར་འགྲོ་ཚིག་ངན་འུར་སེ་འུར། ། །
ཚུར་ཡོང་ངུ་སྐད་ལྷངས་སེ་ལྷང་། །
དྲིན་ཕ་མ་གཉིས་ལ་ཁ་ངན་བསློགས། །
བཟའ་ཚེ་རོགས་སྟེང་ལ་སྡང་མིག་བགྲད། །
གཡོག་བུ་ཚ་རྣམས་ལ་ཁ་རྡུང་བྱེད། །



442
རྟ་རྒྱུག་ཁྲི་གསོལ།
འབྲུག་མོ་ནེའུ་ཆུང་བུ་མོ་གཉིས། །
སྒྲོལ་དཀར་སྒྲོལ་སྔོན་སྤྲུལ་པ་ཟེར། །
ཡ་རབ་བུ་མོའི་ཚུལ་ལ་བལྟས། །
གནས་སྐབས་རང་གི་མཁར་དུ་བྱོན། །
དཀར་འོ་མའི་མཆོད་པ་ལྷ་ལ་ཕུལ། །
ཟས་ཞིམ་པོའི་ཕུད་དེ་ཕ་ཁུར་དྲོངས། །
ང་ཇོ་རུ་བཟས་དང་ཁྱད་ཅི་མེད། །
ང་མི་འདུག་རྨ་སྨད་ཡུལ་ལ་འགྲོ། །
མ་ཡུམ་འགོག་བཟའ་མཇལ་བར་འགྲོ། །
སང་དང་གནངས་དང་གཞེས་དང་གསུམ། །
གཞེས་ཀྱི་ལྷ་ཉིན་དཀར་པོ་ལ། །
ལྷ་གོང་མའི་ལུང་བསྟན་ཡོང་ཚོད་ཡིན། །
ལུང་བྱུང་ནས་འགྲོ་སྡོད་ཤེས་ལེ་ཡིན། །
དེ་བར་རང་རྫོང་གཟུང་རྒྱུ་གྱིས། །
གོ་ན་བུ་མོ་ཐུགས་ལ་ཆོངས། །
མ་གོ་གླུ་ལ་སྐྱོར་རྒྱུ་མེད། །
ཅེས་གླུ་དེ་ལྟར་ཕུལ་བ་དང་། བུ་མོ་གཉིས་ངོ་ཕབ་ནས་འདུག་པ་ལས།
བསྐྱར་དུ་གདན་ཞུ་བྱེད་མ་ནུས། འབྲུག་མོས་རང་གི་བྱུ་རུ་དམར་པོའི་སྐེ་ཕྲེང་
བཀྲོལ་ནས་ཇོ་རུའི་ཕྱག་ལ་ཕུལ། ཞལ་མྱུར་དུ་མཇལ་བའི་གསོལ་བ་སྨོན་ལམ་
ཡང་དག་པར་བཏབ་ནས་རང་གནས་སུ་ཕྱིར་ལོག ཇོ་རུ་གློག་འཁྱུག་པ་ལྟར་
མ་ཡུམ་འགོག་བཟའ་ལྷ་མོའི་དྲུང་དུ་ཕྱག་ཕེབས་པ་ན། མ་ཡུམ་ཆེན་གྱིས་ཨ་
མའི་མ་ལུ་ཕྱིར་ཕེབས་ལེ་ཤིན་ཏུ་བཟང་ཐལ། ཁ་སང་ཡབ་སེང་བློན་དང་བུ་
རོང་ཚ་གཉིས་འདིར་ཕེབས་པ་དང་། སྒ་སྐྱ་ལོའི་བསྟན་པ་རྒྱལ་མཚན། སྔོ་



443
འདན་མའི་ནས་རྫོང་གླིང་ལ་ཕབ།
ལོའི་བསྟན་པ་རྒྱལ་མཚན། གྲོ་ལོའི་བསྟན་པ་རྒྱལ་མཚན་བཅས་ཀྱིས་ཞོ་དང་
འོ་མ། ཤ་མར་ཐུད་བཅས་འཚོ་བའི་ཡོ་བྱད་མང་པོ་སྐྱེལ་བར་ཕེབས་ནས་རྨ་
ཡུལ་དུ་ཞག་འགའ་བཞུགས་སོང་གསུངས།
བུ་ ཇོ་རུས་ ཁོང་ རྣམས་ འདིར་ ཕེབས་ པ་ རྟེན་ འབྲེལ་ ཤིན་ ཏུ་ བཟང་།
ངས་ཡང་ཤར་འདན་མའི་ནས་རྫོང་ཕབ་ནས། ལྷོ་འཛམ་བུ་གླིང་ལ་བཞག་
བདེ་སྐྱིད་ཀྱི་ལམ་བུ་གསར་པ་གཏོད་ནས་འདིར་འོང་ལེ་ཡིན། ངེད་མ་བུ་
གཉིས་ཞལ་གྱེས་པའི་དུས་ཚོད་ནང་གོང་མ་ལྷ་ཡི་ཞིང་ཁམས་ནས་རྨ་ཤེལ་བྲག་
གཏེར་སྒོ་འབྱེད་དུས་དང་ལྷ་རྟ་རྐྱང་རྒོད་ག་དུས་གཟུང་དགོས་ལེའི་ཐད་ལ་ལུང་
བསྟན་འདྲ་ ཨེ་ བྱུང་ གསུངས། མ་ཡུམ་ གྱིས་ ལུང་ བསྟན་ ཅི་ ཡང་ མ་ བྱུང་།
ངའི་བསམ་ཚུལ་ལ་ཨ་སྲུ་བྲག་དཀར་གོང་མ་ལ་སྐུ་མཚམས་ཞག་བདུན་བཞུགས་
ནས་དཀོན་མཆོག་གསུམ་ལ་གསོལ་བ་སྨོན་ལམ་བཏབ་ན་ངེས་པར་ལྷ་ཡི་ལུང་
བསྟན་ཡོང་ལེ་གདོན་མི་ཟ་གསུངས། བུ་ཇོ་རུས་མ་ཡུམ་གྱི་བཀའ་ལྟར་སྐུ་
མཚམས་ལ་བཞུགས་པར་གདའོ། ། ། །



444
ལེའུ་བརྒྱད་པ།
གནམ་ནེའི་ལུང་བཞིན་ཇོ་རུ་ཡིས། །
སྟག་རོང་དཔོན་པོ་ཁྲོ་ཐུང་ལ། །
རྟ་རྒྱུག་དགོས་པའི་རྫུན་ལུང་ཕབ། ། .
ཁྲོ་ལུས་གླིང་ལ་སྟོན་མོ་བཤམས། །
ཇོ་རུ་དགུང་ལོ་བཅུ་གཉིས་ཐོག་ཁྱུ་མཆོག་འཛིན་མའི་ཁམས་ལ་དབང་
བསྒྱུར་བའི་ལྕགས་ཁམས་སྟག་ཟླའི་ཐོ་རངས་ཁར། མ་ནེ་ནེ་གནམ་སྨན་་་་
དཀར་མོ་དེས། སེང་གེ་དཀར་མོ་ཞབས་ལ་བཅིབས། ལུང་བསྟན་མཁའ་
འགྲོ་འབུམ་གྱིས་བསྐོར་ནས་ཇོ་རུ་ལ་ལུང་འདི་གསུངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
ཨ་ལ་ངག་གི་འབྱུང་ལུགས་རེད། །
དེ་ནས་ཇོ་རུ་ལྷ་ཡི་སྲས། །
ནེ་ནེ་ང་ཡི་གླུ་ལ་གསོན། །
རྒྱ་གྲོང་ཞིང་གི་རེའུ་མིག་ན། །
སྔོ་ལྗང་སྙེ་མ་ཧར་ལངས་དེ། ། །
བཟང་པོ་འབྲས་བུས་མ་བརྒྱན་ན། །
ལྗང་ལོ་དུད་འགྲོའི་ཁ་ཟས་རེད། །



རྟ་རྒྱུག་དགོས་པའི་རྫུན་ལུང་ཕབ། །
445
སྐྱེ་བུངས་ཆེ་ཡང་ཕན་པ་མེད། །
མཐོ་ནམ་མཁའི་མཐོངས་ཀྱི་གུར་ཁང་ན། །
དཔུང་མང་སྐར་མའི་བཀྲག་མདངས་དེ། །
ཉ་གང་ཟླ་བས་མ་མཛེས་ན། །
རྒྱུ་སྐར་མུན་པའི་སྣ་འདྲེན་འདྲ། །
རྐང་གྲངས་མང་བས་ཕན་པ་མེད། །
ཁྲ་མོ་གླིང་གི་ས་ཆ་ལ། །
ཇོ་རུས་སྤྲུལ་སྒྱུར་སྣ་ཚོགས་དེས། །
གླིང་དཀར་དཔོན་ས་མ་ཟིན་ན། །
སྤྲུལ་སྒྱུར་བསྐུར་འདེབས་སྣོན་པ་རེད། །
གྲུབ་རྟགས་ཁུ་བོའི་མགོ་གནོན་འདྲ། །
ཨོ་རྒྱན་ཡུལ་གྱི་རྟ་མཆོག་དེ། །
བྱང་ཡན་ཁ་དཀར་ཁྲོད་ན་ཡོད། །
བུ་ཇོ་རུ་ཁྱོད་དང་ན་མཉམ་ཡིན། །
ད་ལོ་བདག་འཛིན་མ་བྱས་ན། །
རྐྱང་བུ་འཇའ་ལུས་འགྲོ་དོགས་གདའ། །
ལྷ་ནས་བསྐོས་པའི་ཆུང་མ་ནི། །
སྐྱ་ལོའི་སེང་ལྕམ་འབྲུག་མོ་དེ། །
དེང་ད་ལོ་སྐྲ་བདག་མ་བྱས་ན། །
སྟག་རོང་བུ་དང་སྡེབས་མཉམ་ཡོད། །
དེར་བསྡབས་ན་འཕྲིན་ལས་སྒོ་མོ་འཕྱུགས། །
དེ་སྟེ་སང་གི་ཐོ་རངས་དུས། །
མ་བཞི་དཔོན་པོ་ཁྲོ་ཐུང་ལ། །



446
རྟ་རྒྱུག་ཁྲི་གསོལ།
རྟ་མགྲིན་ལུང་རྫུན་ཕབ་རྒྱུ་བྱོས། །
མགྱོགས་དར་གཡུ་བྱུར་ཐོབ་ངེས་གྱིས། །
འབྲུག་མོའི་སྐྲ་བདག་ལོན་པར་བྱོས། །
ཅང་ཤེས་རྐྱང་བོ་ཞགས་པས་ཟུངས། །
དུང་སྨན་སྣ་ཚོགས་སྤྲུལ་པས་བསླུས། །
བཙན་པོ་སྟག་ལྤགས་མཉེས་ན་དགའ། །
མ་རལ་འཛུམ་དྲུག་རྒྱན་ལ་མཁོ། །
གླུ་གོ་ན་རྣ་བའི་བུ་རམ་བྱོས། །
མ་གོ་གླུ་ལ་བསྐྱར་ལེན་མེད། །
ཅེས་གསུངས་པ་དང་། ཇོ་རུའི་དགོངས་པ་ལ། ད་སྔ་ང་ཡི་ལུས་་
དངོས་སྐྱེས་དུ་མས་ཐེངས་གཅིག་མ་གཏོགས་སུས་ཀྱང་མ་ཤེས་པར་འདམ་གྱི་
སྦུབས་སུ་གནས་པའི་པདྨ་བཞིན་སྦས་ཏེ་ཆས་ངན་ལུས་ངན་དུ་བསྡད་པ་ཡིན།
ད་འདི་ཁོ་ན་འགྲོ་དོན་མི་འོང་མོད། ལུས་མངོན་སུམ་སྣང་བའི་དུས་ལ་བབས་
ཀྱང་། དེའང་ཅང་ཤེས་རྟའི་རྒྱལ་སར་བཀོད་པར་ད་དུང་བརྟུལ་ཞུགས་ཀྱི་
སྤྱོད་པ་དུ་མ་ཞིག་དགོས་དགོངས་ཏེ། གཟུགས་སྐུ་མངོན་སུམ་སྣང་བའི་དང་
པོ་ལ། རྟ་རྒྱུག་གི་སྟོན་མོ་དགོས་པ་མཁྱེན་ནས། ཁྲོ་ཐུང་སྲིད་པ་ཁོ་མོའི་རོག་
རྫོང་དུ་སྐུ་མཚམས་ལ་བཞུགས་ཏེ་རྩེ་གཅིག་ཡིད་ཀྱི་མེ་ལོང་རྟ་མགྲིན་དམར་པོའི་
གསལ་སྣང་དང་མ་བྲལ་བར་བསྙེན་སྒྲུབ་ལ་བརྩོན་བཞིན་པའི་སྐབས། ཚེས་
དགུའི་ནམ་ཕྱེད་ཙམ་ན་ཇོ་རུ་དེ་བྱ་རོག་ཞིག་ཏུ་སྤྲུལ་ནས་རྫུན་ལུང་གློག་གི་ཕྲེང་
བ་ལྟ་བུ་འདི་ཁྲོ་ཐུང་དངོས་ཉམས་རྨི་ལམ་འདྲེས་མའི་སྣང་ཆར་ལ་བསྒྲགས་
སོ། ། །
གླུ་ཨ་ལ་ལ་མོ་ཨ་ལ་ལེན། ། །
གླུ་ཐ་ལ་ལ་མོ་ཐ་ལ། །



447
རྟ་རྒྱུག་དགོས་པའི་རྫུན་ལུང་ཕབ།
ས་འདི་བེའུ་སྟག་རྫོང་ཟེར། །
ང་ནི་རྟ་མགྲིན་དམར་པོ་ཡིན། །
མ་ཉལ་ཡར་ལོངས་སྟག་རོང་དཔོན། །
གནའ་མི་བོད་ཀྱི་གཏམ་དཔེ་ལ། ། །
དགུང་ལྷོ་སྤྲིན་ཟུར་གྱི་སྦྲང་ཆར་དེ། །
རེ་མི་རྒྱ་ཞིང་གྲུ་བཞི་རེད། །
འབྲུ་སྔོན་མོ་ས་ལས་མ་སྨིན་པར། །
སྦྲང་ཆར་མ་བབས་ངང་འཛིན་བྱས། །
དགུན་ཁ་བ་བབས་དང་མ་བབས་མེད། །
ལྷ་རྟ་མགྲིན་དམར་པོའི་བྱིན་རླབས་དེ། །
སྒྲུབ་མི་སྟག་རོང་དཔོན་པོ་རེད། །
དོན་ཆེན་པོའི་ལག་འབབ་མ་བྱུང་བར། །
ལུང་བསྟན་མ་བྱས་ངང་འཛིན་བྱས། །
ལུང་རྫུན་ཉན་དང་མ་ཉན་མེད། །
སང་ཉིན་ཉི་མ་ནས་བཟུང་སྟེ། །
གླིང་དཀར་ཕུ་ནུའི་འདུ་ཚོགས་དང་། །
མཐོ་དམན་མེད་པའི་སྟོན་མོ་དེ། །
སྟག་རོང་ཚང་གིས་བསྒྲིག་དགོས་རེད། །
སྐྱ་ལོའི་སེང་ལྕམ་འབྲུག་མོ་དང་། །
གཏེར་ཟོག་ནོར་བུ་ཆ་བདུན་8དང་། །
ཁྲ་མོ་གླིང་གི་སྲིད་དབང་དེ། །
མགྱོགས་འདོ་བའི་སྐུགས་ལ་འཇོག་རྒྱུ་བྱོས། །
སེང་ལྕམ་འབྲུག་མོའི་མི་བདག་དང་། །



448
རྟ་རྒྱུག་ཁྲི་གསོལ།
གསེར་ཁྲི་སེར་པོའི་གོང་གནོན་དེ། །
ཁྱོད་སྟག་རོང་མིན་པས་དབང་མི་མེད། །
གླིང་ཕུ་ནུའི་ལས་རྟ་སུམ་ཅུའི་ནང་། །
རྟ་འདོ་བའི་རྒྱུག་ཐག་གཅོད་པའི་ཉིན། །
རྟ་གཡུ་བྱ་མིན་པས་ཆོད་ལེ་མིན། །
ལུང་བསྟན་ལ་ཐེ་ཚོམ་བྱེད་མི་ཉན། །
སྐྱེས་ཕོ་རབ་བློ་ཕུགས་ལྷ་ལ་བསྟན། །
དགུང་ཉི་མ་མཁའ་ལ་ཤར་འདྲ་འོང་། །
ཕོ་འབྲིང་བློ་ཕུགས་དཔོན་ལ་གཏད། །
ས་གར་སྐྱིད་རང་དབང་ཐོབ་ལེ་འོང་། །
བློ་ཐ་མས་བློ་ཕུགས་ནག་མོར་གཏད། །
ནག་མོ་བློ་དང་ཆུ་བོ་གཉིས། །
ཡར་ལ་མི་འགྲོ་ཐུར་དུ་འགྲོ། །
གཏམ་དེ་དོན་གོ་ན་ཡིད་ལ་ཟུངས། །
མ་གོ་ལུང་ལ་སྐྱར་བཤད་མེད། །
ཅེས་གསུངས་ཤིང་། དེ་ནས་ཁྲོ་ཐུང་གིས་གསེར་དངུལ་དང་དར་གོས།
དཀར་གསུམ་མངར་གསུམ། འབྲུ་སྣ་མང་པོས་མཆོད། ཁོ་བོའི་བསམ་པར་
སྔར་གྱི་ལུང་བསྟན་ཐམས་ཅད་གནད་དུ་མ་ཁེལ་བར་མ་བྱུང་བས། དེ་སྐབས་
ཀྱང་ཐེ་ཚོམ་ཅུང་བྱས་ཀྱང་བྱ་དེར་ཡང་བལྟ་ཞིག་བྱས་ཚེ། བྱ་ནི་ཁོ་བོའི་ལྷ་
རྟེན་ལ་ཐིམས་སོང་སྟེ། དེ་ནས་ལུང་བསྟན་ལ་ཡིད་ཆེས་ཏེ། དེ་མ་ཐག་ཡར་
ལངས་ནས་འདན་བཟའ་ལ་གླུ་འདི་ཧར་ཧུར་གྱི་རྟ་ལ་དྲངས་ནས་བླངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །



རྟ་རྒྱུག་དགོས་པའི་རྫུན་ལུང་ཕབ།།
449
གེ་ཁོང་གསང་བའི་ལྷ་ཚོགས་ཀྱིས། །
ང་སྟག་རོང་གླུ་ཡི་ཁ་འཛིན་མཛོད། །
ས་འདི་ས་ངོ་མ་ཤེས་ན། །
ས་འདི་ཕོ་རོག་སྙིང་རྫོང་རེད། །
ང་ནི་སྟག་རོང་ཁྲོ་རྒྱལ་ཡིན། །
གླུ་འདི་ཧར་མིན་ཧུར་ལུ་ཡིན། །
གལ་མི་ཆེ་ན་ཡང་ལེན་ལུགས་མེད། །
མ་ཉལ་ཨེ་གོ་གསེར་མཚོ་མ། །
ཉལ་བའི་བུ་ལ་བདེ་བ་མེད། །
བདེ་བ་ཡོད་མེད་རྡོ་ལ་ལྟོས། ། །
རྡོ་གོར་མོ་ཉལ་ན་དྲེག་པས་མནན། །
ཤིང་སྡོང་པོ་ཉལ་ན་རྩ་བ་རུལ། །
ཕ་བླ་མ་ཉལ་ན་ཆོས་ར་ཉལ། །
གོང་དཔོན་པོ་ཉལ་ན་ཁྲིམས་ར་ཉལ། །
སྟག་ཤར་བ་ཉལ་ན་དགྲ་མགོ་ལང་། །
སྨན་བུ་མོ་ཉལ་ན་གནས་གཞིས་འཆོར། །
ད་ནི་ནམ་གྱི་སྔ་ཐུན་ལ། །
བྱང་ལྷའི་ལུང་བསྟན་བྱུང་བ་ཡིན། །
གླིང་ཚོ་དྲུག་ཕུ་ནུ་འཛོམ་ཚད་དང་། །
གླིང་དཀར་འདུ་ཚོགས་སྟོན་མོ་ལ། །
སྟོན་བདག་སྟག་རོང་བྱེད་དགོས་གསུངས། །
གསེར་ཁྲི་གཏེར་ཟོག་འབྲུག་མོ་བཅས། །
མགྱོགས་འདོ་བའི་རྒྱབ་ལ་བཞག་པས་ན། །



450
རྟ་རྒྱུག་ཁྲི་གསོལ།
སྐྱ་ལོའི་སེང་ལྕམ་སྐུ་བདག་དང་། །
གསེར་ཁྲི་སེར་པོའི་གོང་གནོན་དེ། །
ང་ཁྲོ་རྒྱལ་མིན་པས་མེད་དོ་གསུངས། །
དབང་ཐང་ཅན་དང་རིན་ཆེན་གསེར། །
འདྲིས་ན་ཇེ་མཐོ་ཇེ་མཐོ་རེད། །
མགོ་སྤྱི་བོའི་རྒྱུན་ལ་མཉམ་འཁོད་རེད། །
ཁྲེལ་མེད་གྲོགས་དང་ལྷམ་ཡུ་གཉིས། །
འདྲིས་ན་ཇེ་དམའ་ཇེ་དམའ་ཡིན། །
སྒོ་ཕྱི་སྒོའི་རྒྱབ་ཏུ་མཉམ་འཕེན་རེད། །
ད་དུང་འདྲ་མ་འདི་འདྲ་ཡོད། །
བརྙབས་ན་ལག་པ་འཁོབ་མི་རུང་། །
བརྒྱུགས་ན་སྐྱིད་པ་མི་འདར་དགོས། །
དངོས་གྲུབ་ལྷ་ཡི་དར་ཆེན་ལ། །་
ཉམས་ཆགས་དྲི་མས་མ་འགོས་དགོས། །
རྟེན་འབྲེལ་དངུལ་དཀར་མེ་ལོང་ལ། །
དམ་སྲི་གཡའ་ཡིས་མི་ལྷད་དགོས། །
མ་ཉལ་སྟོན་ཆས་ལ་མོར་སྒྲིགས། །
ཞིམ་མངར་ཐུད་སོགས་བརྒྱ་གྲངས་སྒྲིགས། །
ཤ་གཉའ་བ་ཅན་ལ་གྲངས་མང་སྒྲིགས། །
ཆང་སྐྱེམས་པོའི་བཏུང་བ་འཛད་མེད་སྒྲིགས། །
ཇ་ཨ་ཇ་འབོ་ཇ་རྩེ་ཇ་གསུམ། །
འཁར་དམར་ཟང་ཆེན་ནང་ལ་ཐོབ། །
བྱང་ཚྭ་དཀར་མོས་དྲོ་བ་ཕུད། །



451
རྟ་རྒྱུག་དགོས་པའི་རྫུན་ལུང་ཕབ།
སུམ་ཡར་འབྲི་མོའི་འོ་མ་བླུགས། །
དཔོན་ཆེན་པོའི་བང་མཛོད་ལོངས་སྤྱོད་དེ། །
བཞག་ན་མི་འཕེལ་བཏང་ན་འཕེལ། །
བསོད་ནམས་མེད་པའི་ཟས་གོས་དེ། །
ཟ་གྱོན་མི་དགོས་འཛད་རབས་ཡོད། །
བསམ་པའི་གྲོགས་དང་འཕྲད་པས་ན། །
སྨར་མོའི་རྒྱུ་ལ་ལྟ་རབས་མེད། །
གླུ་གོ་ན་རྣ་བའི་བདུད་རྩི་ཡིན། །
མ་གོ་གླུ་ལ་འགྲེལ་བ་མེད། །
ཅེས་གསུངས་པ་དང་། འདན་བཟས་བསམ་བློ་ཞིབ་ཏུ་བཏང་་་་་
འབྲུག་མོའི་སྐྲ་བདག སྐྱ་ལོའི་རྒྱུ་བདག གླིང་དཀར་དཔོན་ཐོབ་རྣམས་ཀྱི་
བདག་པོ་འགོག་མོའི་བུ་ཇོ་རུ་ལྷ་ནས་བསྐོས་པར་གྲགས་པས། སྟག་རོང་གིས་
མི་ཟིན། དེ་སྟེ་ཁྲོ་ཐུང་ལ་ད་ལྟའི་ལུང་བསྟན་འདི་ཇོ་རུས་ཆོ་འཕྲུལ་འདྲ་་
ནའང་བསམ་དཀར་གཏམ་ལ་ཉན་པ་མི་བྱེད་མོད། སླད་ནས་ཕྱི་འགྱོད་མེད་
པ་ཞིག་བཤད་དགོས་སྙམ་ནས་གླུ་བླངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
ས་འདི་ས་ངོ་མ་ཤེས་ན། །
ས་འདི་སྟག་རོང་སྐུ་མཁར་རེད། །
མ་ང་འདྲ་ང་ངོ་མ་ཤེས་ན། །
འདན་རྗེ་རྒྱལ་པོའི་སྲས་མོ་རེད། །
ང་སྟག་རོང་དཔོན་གྱི་ཇ་མ་ཡིན། །
བྱང་ལྷའི་ལུང་བསྟན་ཨེ་ཤེས་ཏེ། །



452
རྟ་རྒྱུག་ཁྲི་གསོལ། །
དཔྱད་ན་བསམ་པས་ཁྱབ་ཙམ་དཀའ། །
སྲིད་པ་ཁོ་མོའི་རོག་རྫོང་ན། །།
ནམ་ཕྱེད་བྱ་རོག་ཨག་འགྱུར་ཏེ། །
ཡང་ན་བདུད་ཀྱི་ཆོ་འཕྲུལ་འདྲ། །
ཡང་ན་ལྷ་འདྲེའི་སློང་ཚད་རེད། །
དེ་ལ་ལུང་བསྟན་ཟེར་ལེ་མིན། །
མར་ཉལ་ཏིང་འཛིན་མེད་པ་ལ། །
རྨི་ལམ་ལུང་བསྟན་ཅི་ལ་འོང་། །
ཡར་ལངས་ཐུགས་དམ་མེད་པ་ལ། །
ཡི་དམ་ཞལ་གཟིགས་ཅི་ལ་འོང་། །
ལུང་བསྟན་མ་ཡིན་ལུང་རྫུན་འདྲ། །
ཇོ་རུས་འདྲེ་ལུང་བསྟན་པ་འདྲ། །
ལྟས་ངན་གྱོད་ཀྱི་སྣ་འདྲེན་ཡིན། །
སེར་མོས་སྟོན་ཆས་བསྒྲིགས་ལེ་མིན། །
གནའ་མིའི་གཏམ་ལ་འདི་འདྲ་གདའ། །
མར་ཉལ་མུན་པའི་སྨག་ལ་བསྐོས། །
སྨག་རུམ་སེམས་ཅན་གཉིད་ལ་བསྐོས། །
ཡར་ལངས་ཉི་མ་གསལ་ལ་བསྐོས། །
ཉིན་མོ་སོ་ནམ་ལས་ལ་བསྐོས། །
དེ་མགོ་ནག་བསྐོས་ཐང་རྣམ་བཞི་ཟེར། །
སྟག་རོང་དཔོན་པོ་ཁྲོ་རྒྱལ་ལ། །
འདོད་པས་རྒྱབ་ཀྱིས་དེད་ཉེན་ཡོད། །
མར་ཉལ་མུན་པ་རུབ་ལང་མེད། །



453
རྟ་རྒྱུག་དགོས་པའི་རྫུན་ལུང་ཕབ།
ཆག་སྒོས་མདུན་ནས་བསུ་ཉེན་ཡོད། །
ཡར་ལངས་སྐྱ་རེངས་ཤར་རབས་མེད། །
དེ་འདྲ་མ་བྱེད་དོ་ནུབ་བཞུགས། །
སང་ཉིན་ཉི་མའི་སྔ་དྲོ་ལ། །
ཅི་དགོས་བཀའ་གྲོས་བྱེད་རྒྱུ་བྱོས། །
སྟག་རོང་ཨ་ནུ་གཟིག་འཕེན་གཅིག །
གདོང་བཙན་སྣང་ངུ་ཨ་དབོན་གཉིས། །
བུ་ཆུང་ཉ་ཚ་ཨ་བརྟན་གསུམ། །
ཕུ་ནུ་མི་གསུམ་གཙོ་བྱས་ཏེ། །
སྟག་བློན་སྟག་ཚང་གྲ་ཡག་རྣམས། །
ལྷན་དུ་འཚོགས་ཏེ་གྲོས་མོལ་བྱོས། །
མི་སེམས་ལྷ་ལུང་གཅིག་པས་ན། །
སྟོན་ཆས་སེར་མོས་བསྒྲིགས་ན་ཆོག །
ཆོག་ཀྱང་འདྲ་མ་འདི་འདྲ་གདའ། །
ཁྱུང་དཀར་མཛོ་ཕོ་ཁལ་ཁུར་བསྐོས། །
དྲུག་ཇ་རྒྱབ་ལ་བཀལ་བཀལ་ནས། །
ཁུར་ལུགས་ཅི་དགོས་ཤེས་ལེ་རེད། །
ཅང་ཤེས་རྟ་ཕོ་རྒྱུག་ལ་བསྐོས། །
སྒ་སྲབ་ལུས་དང་མ་འབྲལ་བས། །
འགྲོ་ལུགས་ཅི་ཡིན་ཤེས་ལེ་རེད། །
ཁྲོ་རྒྱལ་བྱང་ལྷའི་ལུང་ལ་བསྐོས། །
ལུང་བསྟན་སེམས་ལ་ལོན་ལོན་ནས། །།
དངོས་གྲུབ་ཅི་ཡོད་ཤེས་པ་རེད། །



454
རྟ་རྒྱུག་ཁྲི་གསོལ།
གླུ་འཁྲུལ་བ་ཡོད་ན་མཐོལ་ལོ་བཤགས། །
ངག་འཁྱལ་བ་ཡོད་ན་བཟོད་པར་གསོལ། །
ཞེས་ཟེར་ནས་བསྡད་པ་དང་། འདན་བཟའི་ཚིག་དོན་གསལ་པོར་་
བསྟན་ཡང་། ཁྲོ་ཐུང་འདོད་པ་ཆེ་སྟེ་འབྲུག་མོའི་གདོང་དང་སྐྱེས་གཟུགས་
ཡག་པས། དུས་རྒྱུན་འབྲུག་མོའི་གདོང་ལ་མིག་ཤོར། ལུས་ལ་སེམས་ཆགས།
སེམས་ལ་མ་བསྒོམས་ཀྱང་མོའི་གཟུགས་མིག་ལ་ལྷམ་མེར་ཤར་བ་ལས། རྟ་
མགྲིན་གྱི་ལུང་བསྟན་ལ་ཡང་དངོས་གྲུབ་ཆེན་པོ་ཡོད་བསམས་ནས་སྟོང་བསམ་
བཅངས་ཤིང་། ལྷག་པར་དགྲ་ལྷ་ཝེར་མ་རྣམས་ཀྱིས་ཁྲོ་ཐུང་ སོགས་ཕུ་ནུ་
ཐམས་ཅད་ལ་འབྲུག་མོ་འདོད་པའི་བྱིན་ཆེན་ཕབ་སྟེ། མར་ཉལ་གཉིད་ལ་མ་
ཁུག ཡར་ལངས་སྣང་བ་བཀྱགས་ཏེ། ལྟོ་ཟས་བཅུད་ལ་མི་འགྲོ་བ་ཞིག་
བྱུང་བར་བརྟེན། ཁྲོ་ཐུང་ནས་བསམ་བློ་མང་དུ་བཏང་ཡང་། རྟ་རྒྱུག་གི་
སྐུགས་ལ་ཨེ་འགྲོ་ཅི་ཤེས་མ་གཏོགས། རྟ་རྒྱུག་གི་སྐུགས་ལ་སོང་ཕྱིན་ གླིང་
དཀར་ཕུ་ནུའི་ལས་རྟ་སུམ་ཅུའི་ནང༌། མགྱོགས་འདོ་བས་རྒྱུག་ཐག་ཆོད་པ་ནི།
རྟ་གཡུ་བྱ་མིན་པར་མེད་གསུངས་པ་བདེན་ངེས་ཡིན། དེ་ཕྱིན་མགྱོགས་དར་
གཡུ་བྱར་འཐོབ་པ་ལ་ཐེ་ཚོམ་མེད། ལར་རྒྱ་འབྲུག་མོ་ལག་ ཏུ་ལོན་ཕྱིན།
འདན་བཟའ་དང་ལྷན་དུ་སྡོད་མི་འོས། དེ་ལས་ལྷའི་ལུང་བསྟན་ལ་ཁག་་
བཞག་སྟེ་ཁྱིམ་གཉིས་བྱས་ན་དགའ་མ་གཏོགས། འབྲུག་མོ་ཁྱིམ་དུ་འོངས་མ་
ཐག་ཏུ་འདན་བཟའ་ཕྱིར་བཏོན་ན། ཁྲོ་ཐུང་ལ་ཤེས་རྒྱུ་མེད། འབྲུག་མོ་ལ་
ཀླད་པ་མེད་ཟེར་བས་མི་ཁ་ཆེན་པོ་འོང་ངེས་ཡིན་བསམས་ནས། ཁྲོ་ཐུང་ན་
རེ། དེ་སྟེ་ཕུང་མོ་ངོ་རྒོལ་མ། ལུང་བསྟན་གསེར་གྱི་མཆོད་རྟེན་ལ། ངན་
གཏམ་སྟ་རེ་གཡུག་མཁན་མ། རྟེན་འབྲེལ་དགྲ་ལྷའི་ངོ་སོ་ལ། ལྟས་ངན་
ཐལ་བ་བསྲུབས་ལེ་མ། ཁྱོད་སྟག་རོང་དཔོན་ལ་ཡོད་མེད་མེད་ཟེར་བས་གླུ་
འདི་བླངས་སོ། །



455
རྟ་རྒྱུག་དགོས་པའི་རྫུན་ལུང་ཕབ།
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
བྱང་ལྷ་རྟ་མགྲིན་དམར་པོ་མཁྱེན། །
དཔོན་སྟག་རོང་གླུ་ཡི་ཁ་འཛིན་མཛོད། །
དོན་ཅི་བསམ་ལག་ཏུ་ལོན་པར་ཤོག །
འདན་བཟའ་ར་མཆུ་དུག་ལྕེ་མ། །
ཉོན་དང་འདྲ་མ་འདི་འདྲ་འདུག །
ལྷ་གོང་མའི་ཐུགས་དགོངས་མ་གསལ་ན། །
ཁྱོད་འདན་བཟས་ཤེས་བསམ་སྣང་བ་འཁྲུལ། །
རྟ་མགྲིན་སྤྲུལ་བའི་ལུང་བསྟན་ལ། །
ལྟས་ངན་བྱུར་གྱི་སྣ་འདྲེན་ཟེར། །
རྟེན་འབྲེལ་སྒོ་མོ་བསྣོགས་ནས་བྱུང༌། །
ཆད་པ་ཁ་སྣ་མི་གཅོད་རྒྱུ། །
བུ་དགུ་སྐྱེས་པའི་བཟང་ངོ་ཡིན། །
སྟག་རྫོང་མཁར་གྱི་ནང་བཅུད་ལ། །
སེང་ལྕམ་སླེབས་དང་ཚུན་ཆད་ནས། །
བང་མཛོད་ནོར་སྒམ་གཟིམ་ཆུང་གསུམ། །
ལྡེ་མིག་འབྲུག་མོའི་ལག་ཏུ་སྤྲོད། །
རྫ་ཁོག་སྐྱོགས་ཐོམ་ཕོར་བུ་གསུམ། །
འཛིན་ན་འདན་བཟའི་ལག་ན་འཇོག །
མི་འཛིན་ས་མཐར་དགའ་ན་སོང་། ། །
དགུན་གསུམ་འཁྱགས་པའི་གྲང་ངར་དེ། །
མི་བསྡུ་ཀ་མེད་དྲོད་ཀྱིས་རེད། །



456
རྟ་རྒྱུག་ཁྲི་གསོལ།
སྟོན་གསུམ་འབྲུ་སྡུད་བྲེལ་ཟིང་དེ། །
མི་བྱེད་ཀ་མེད་བ་མོས་དེད། །
འདན་བཟས་ལྷ་ལ་སྐུར་འདེབས་དེ། །
སེང་ལྕམ་ཉི་མ་འཆར་བའི་ཚེ། །
འདན་བཟའ་སྐྱེ་མེད་འབྱུང་བྱ་ལོང་། །
སེང་ལྕམ་ལྷ་ཡི་མེ་ཏོག་དེ། །
ཚོ་ཆེན་སྟག་རོང་མཚོ་ཡི་རྒྱུན། །
ལྟ་འདོད་མིག་གི་བདུད་རྩིར་གྱུར། །
ཁྲོ་རྒྱལ་རྐང་འཐུང་རྩེ་དགའི་རོས། །
འདན་བཟའ་སྤང་རྒྱན་མེ་ཏོག་དེ། །
མཛེས་བསམ་ཐང་ལ་བཀྲ་ན་ཡང་། །
ན་ཚོད་བ་མོས་རྒྱབ་ནས་དེད། །
སྐྱེ་འགྲོ་རྐང་པའི་རྡོག་གདན་ལ། །
སྡུག་ཀྱང་མ་འགྱོད་ལས་ཀྱིས་བསྐོས། །
སྟག་རོང་ཟས་མཛོད་ཕྱུག་མོ་དེ། །
སྤྱོད་ལ་ལག་པ་འཁོབས་པས་ན། །
འདན་བཟའ་མི་དགོས་སྡོད་དང་ཆོག །
ཁྲོ་རྒྱལ་སྲས་མོ་ཁྲོ་མོ་འཚོ། །
སེང་ལྕམ་འབྲུག་མོའི་རྩེ་གྲོགས་ལགས། །
སྟོན་ཆས་ལ་མོར་བསྒྲིག་ལེ་གྱིས། །
ཨ་ཁོད་ཐར་བའི་ཟོར་སྣ་ཁྱོད། །
མ་འདུག་ད་ལྟ་འགྲོ་རྒྱུ་བྱོས། །
རྨ་དེལ་ཡག་སྟག་ཐང་ཁྲ་མོ་ནས། །



457
རྟ་རྒྱུག་དགོས་པའི་རྫུན་ལུང་ཕབ།
ཁྲིམས་རྔ་ཆེན་པོ་བསྐོར་བརྡུང་བྱོས། །
ཁྲིམས་དུང་སྐད་ཆེན་རྒྱང་འབུད་བྱོས། །
བུ་རྒྱ་ཚ་ཞལ་དཀར་ཉིང་སྒོས་བས། །
གཟིག་འཕེན་དཔོན་ལ་ནང་འཕྲིན་ཐོངས། །
དཔའ་རྟུལ་གདོང་འཛོམ་བྱུང་བས་ན། །
སེང་ལྕམ་པདྨའི་འཛུམ་མདངས་དེ། །
གཞན་སྡེ་བ་མོས་མ་ཁྱེར་གོང་། །
སྐྱ་ལོའི་མི་ཟོག་འཁོར་བཅས་དང༌། །
གཏེར་ཟོག་ནོར་བུ་ཆ་བདུན་རྣམས། །
མགྱོགས་པའི་རྒྱལ་ལ་བཞག་ན་སྙམ། །
ཇུས་ཆེན་གྲོས་ཀྱི་སྟོན་མོ་དེ། །
སྟག་རོང་ཚང་གིས་བསྒྲིགས་ནས་ཡོད། །
ཕུ་ནུ་གདན་འདྲེན་ཞུ་རྒྱུ་བྱོས། །
ཡར་ཚེས་བཅུ་ལ་བཀའ་གྲོས་བྱེད། །
བཅོ་ལྔར་ཅང་ཤེས་བརྒྱུགས་ན་སྙམ། །
ཅི་དགོས་བཀའ་འདྲི་ཞུ་རྒྱུ་བྱོས། །
གླུ་གོ་ན་རྣ་བའི་བུ་རམ་བྱོས། །
མ་གོ་གླུ་ལ་བསྐྱར་ལེན་མེད། །
ཅེས་གླུ་བླངས་པ་དང་། འདན་བཟས་ཀྱང་ཚེ་སྔོན་གྱི་ལས་ལ་གཟུར་རྒྱུ་
དང༌། རྒས་དཔྲལ་བའི་གཉེར་མ་ཕྱི་རྒྱུ་མེད་ཟེར་བའི་དོན་དེ་ཡིན། དེ་ཕྱིན་
ཁྲོ་ཐུང་དང་སྔོན་ལས་ཀྱི་འབྲེལ་བ་ལ་འབྲལ་ཐབས་མེད་མོད། འོན་ཀྱང་རང་
གིས་དུས་རྒྱུན་དུ་སེམས་དཀར་གྱི་བྱ་བ་བྱེད། ཁོ་བོས་མི་ཉན་ཡང་ཁོང་ཁྲོ་
བྱས་པས་དགོས་པ་མེད་སྙམ་ནས་སྟོན་ཆས་བཀོད་སྒྲིག་བྱས། ཨ་ཁོད་ཐར་



458
རྟ་རྒྱུག་ཁྲི་གསོལ།
བའི་ཟོར་སྣ་མགྱོགས་པར་བརྒྱུགས་ཏེ། ཁྲིམས་རྔ་བསྐོར་བརྡུངས། ཁྲིམས་
དུང་རྒྱང་འབུད་བྱས། གླིང་ཡ་ཐ་རྣམས་ལ་ཀི་དང་། མ་ཐ་རྣམས་ལ་བསོ་
ཡིས་བོས། རྒྱ་ཚ་ལ་ཟུར་ཞུས། གཟིག་འཕེན་ལ་ནང་ཞུས་བྱས་ཏེ་མཐོ་རི་
བོས་གསེར་ཞྭ་གྱོན་པ་དང་མཉམ་དུ། དཔའ་རྟུལ་ཕུ་ནུ་སུམ་ཅུ། ཡང་ཐུལ་
འགྲན་མེད་མི་བདུན། ཞེ་ཐུལ་ཁྲ་གླག་སྤྱང་གསུམ། སྟག་དམར་ཡག་ཚང་
ནས་ལངས་འདྲ། འཁོར་གསུམ་དགྲ་དར་འཚུབས་སེ། དར་འཕྲུ་མགོ་དུག་
ལིངས་སེ། རྒྱབ་དར་ཚེ་མདུད་སྤུངས་སེ། རྟ་འདོ་བའི་འཁྱུག་འགྲོས་ལམ་
མེར་འཛོམས་ཏེ། དེ་དུས་ཨ་ཁོད་ཐར་བའི་ཟོར་སྣ་དེས་སྟག་རོང་གིས་སྟོན་མོ་
བསྒྲིགས་ལུགས་དང་། ཁྲོ་ཐུང་ལ་རྟ་མགྲིན་གྱི་ལུང་བསྟན་བྱུང་ཚུལ་སོགས་ཆུ་
བོ་དལ་བབ་ཀྱི་རྟ་ལ་དྲངས་ནས་གླུ་འདི་ཕུལ་ལོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
སྐྱབས་བླ་མ་ཡི་དམ་མཁའ་འགྲོ་གསུམ། །
མི་འབྲལ་སྤྱི་བོའི་རྒྱན་དུ་བཞུགས། ། །
བཞུགས་ནས་བྱིན་གྱིས་བརླབས་སུ་གསོལ། །
ས་འདི་དང་ས་ངོ་མ་ཤེས་ན། །
འདུ་ར་སྟག་ཐང་གོང་མ་དང་། །
ཚོགས་ས་ཨ་ལོང་ར་བ་རེད། །
མི་ང་དང་ང་ངོ་མ་ཤེས་ན། །
བློན་ཨ་ཁོད་ཐར་བའི་ཟོར་སྣ་ཟེར། །
སྟག་རོང་དཔོན་གྱི་སྒེར་བློན་ཡིན། །
གལ་ཆེན་དོན་ལ་མངགས་ལེ་ཡིན། །
དོན་ཆེན་གླིང་དཀར་སྤྱི་ཇུས་ཡིན། །



459
རྟ་རྒྱུག་དགོས་པའི་རྫུན་ལུང་ཕབ།
ཁ་སང་ནམ་གྱི་ཐོ་རངས་དུས། །
སྟག་རོང་དཔོན་པོ་ཁྲོ་རྒྱལ་ལ། ། །
བྱང་ལྷའི་ལུང་བསྟན་འདི་འདྲ་བྱུང་། །
སྐྱ་ལོའི་ཕྱུག་གི་ཕ་ཞིང་ལ། །
སྐྱེས་ཡག་འབྲུག་མོའི་སྙེ་མ་དེ། །
ལང་ཚོའི་འབྲུ་དྲུག་རྒྱས་ནས་ཡོད། །
ཕུ་ནུའི་རང་བདག་མ་བྱས་ན། ། །
གཞན་སྡེ་སེར་བས་འཕྲོག་གོ་གསུངས། །
གསེར་ཁྲི་དཔོན་ཐོབ་འབྲུག་མོ་བཅས། །
གླིང་དཀར་རྒྱ་མཚོའི་ནོར་བུ་དེ། །
རྐྱང་ཤེས་གྲུ་ལ་བརྟེན་ནས་ལོངས། །
སུ་མགྱོགས་ལས་ཀླུང་རྒྱལ་མཚན་རྩེར། །
མཆོད་ན་འདོད་དགུ་འབྱུང་ངོ་གསུངས། །
དེ་ཕྱིན་སྟག་རོང་བཙན་གྱི་བཀའ། །
དེ་རིང་ཚེས་བཅུའི་དུས་བཟང་ལ། །
སྟོན་མོའི་བཀའ་གྲོས་འཛོམ་རྒྱུ་དང༌། །
བཅོ་ལྔར་འདོ་ཆེན་གཤིབས་པར་གསུངས། །
ཅི་དགོས་བཀའ་འདྲི་ཞུ་མི་དང༌། །
ཕུ་ནུ་སྟོན་གྲལ་གདན་ཞུ་ལ། །
མ་བསྡད་གཡོག་པོ་འོང་ལེ་ཡིན། །
གནའ་མིའི་གཏམ་ལ་འདི་འདྲ་ཟེར། །
སྐྱེས་ཡག་བུ་མོའི་ཚེ་རོགས་དེ། །
བསམ་མི་མང་ཡང་ལོན་མི་དཀོན། །



460
རྟ་རྒྱུག་ཁྲི་གསོལ།
སྐྱིད་འདོད་འཁོར་བའི་སོ་ནམ་དེ། །
སྒྲུབ་མི་མང་ཡང་ཐོབ་མི་དཀོན། །
མདའ་དང་རྟ་དང་ཤོ་དང་གསུམ། །
རྒྱལ་ལ་རེ་བས་བརྩོན་ཞན་འདྲ། །
ཐོབ་ཤོར་སྔོན་གྱི་ལས་འབྲས་རེད། །
སེང་ལྕམ་པདྨའི་ཕྲེང་མཛེས་དེ། །
མི་བསམ་དཔོན་པོ་གཅིག་ཀྱང་མེད། །
རེ་རེ་འཛོམས་ན་མཆོག་རྒྱུ་ལ། །
གཅིག་པུར་ཡིན་པས་བྱུར་དང་ཐུག །
སྐྱ་ལོའི་སྟོན་པ་རྒྱལ་མཚན་ལ། །
དཔོན་ཆེན་གསུམ་དང་དཔའ་ཐུལ་ཚོས། །
མཉམ་སློང་བྱས་པས་སྦྱིན་ཐབས་བྲལ། །
དཀར་ནག་རྒྱ་དང་སེར་པོ་ཧོར། །
སེང་ལྕམ་ལྟོགས་པས་ཟས་སྣང་རེད། །
དེ་བས་ཕུ་ནུ་བློ་མཐུན་གྱིས། །
སུ་ཐོབ་འགྱོད་མེད་རྒྱལ་བཞག་དེ། །
ལྷ་ལུང་མི་བློ་མཐུན་པར་སྙམ། །
ཞུ་ཕོད་མིན་ཏེ་འདི་འདྲ་མདའ། །
གླུ་གོ་ན་རྣ་བའི་རྒྱུན་དུ་མཆོད། །
མ་གོ་གླུ་ལ་འགྲེལ་བ་མེད། །
ཅེས་གླུ་ཕུལ་བ་དང་། དེ་ཚེ་རྒྱ་ཚ་དར་འཕེན་སེང་སྟག་སོགས་ཕུ་ནུ་
ཕལ་ཆེར་ནས། རྒྱལ་བཞག་རྒྱུ་དེ་མིན་རྒྱུ་མི་འདུག་མོད། རྟ་མགྱོགས་པའི་
ངོ་སྐལ་ལ་དགོས་ཟེར་བ་དེ། སྟག་རོང་གདོང་བཙན་གཡུ་བྱ་མགྱོགས་་་་་



རྟ་རྒྱུག་དགོས་པའི་རྫུན་ལུང་ཕབ།
461 .
བསམས་ནས་རང་འདོད་རེད་དགོངས་ཏེ་ཅུང་ཐུགས་ལ་མ་བབས་ཀྱང་ཅི་ཡང་
མ་གསུངས་སོ། ། ཐམས་ཅད་ནས་ཨ་ཁུ་སྤྱི་དཔོན་གྱིས་ཅི་གསུངས་བསམ་ཞིང་
ཉན་ནས་བསྡད་པ་དང༌། ཨ་ཁུས་སྔར་བཅུ་གཉིས་ལོ་ལ་རྐྱང་ཤེས་བཀུག
རྒྱན་ཤར་རིའི་རྩེ་ནས་ཉི་མ་འཆར། དེའི་བར་དུ་མཚོན་རྣོན་ཤུབས་ལ་དྲོངས།
གསུངས་པའི་ལུང་བསྟན་དུས་ལ་བབས་པར་ཤེས་ཏེ། དེར་ཇོ་རུ་ལ་སྤྲུལ་པའི་
རྟ་ཞིག་འཛིན་རྒྱུ་ཡོད་པས་ལུང་བསྟན་འདུག་སྟབས་ཅུང་ཕྱིར་འཐེན་མ་བྱས་ན་
མི་ཕན་སྙམ་སྟེ། ཞལ་ངོ་འཛུམ་མདངས་འབོལ་ལེ། བྱང་ཁོག་དགའ་སྤྲོས་
ཁེངས་བཞིན་པར་ན་རེ། ཡ་འོ་ན་ཐར་བའི་ཟོར་སྣ་ཁྱོད་ཀྱི་བཤད་པ་དེ་
བདེན་པར་འདུག སེང་ལྕམ་ལ་གྲགས་གཡེར་ཆེ། སྐྱ་ལོ་ལ་རྒྱུ་སྟོབས་ཆེ།
གླིང་རུ་ཆག་སྒོ་ཆེ་བ་བཅས། ད་ལུང་བསྟན་བཞིན་རྟ་རྒྱུག་གི་སྐུགས་ལ་འཇོག་
རྒྱུ་དེ་མིན་རྒྱུ་མི་འདུག་མོད། འོན་ཀྱང་དགུན་གསུམ་ཐ་མ་འདིར་རྟ་བརྒྱུག་ན།
ལ་ལ་བརྒྱུག་ན་ཁ་བ། ལུང་ལ་བརྒྱུག་ན་འཁྱགས་རུམ། ཐང་ལ་བརྒྱུག་ན་
ཐལ་རླུང་། ས་འཁྱག་སྟེང་གི་རྟ་རྒྱུག་དེ། མི་རྒོད་གད་ལ་ལྷུང་། རྟ་རྒོད་
ཆག་གྲུམ་ཡོང་དོགས་ཡོད་པས་རེ་ཞིག་ཕྱིར་འཐེན་དགོས། ད་ཆ་གླིང་དཀར་
སྟོད་སྨད་བར་གསུམ་སྟོན་གྲལ་དུ་འཚོགས་ནས་བཀའ་གྲོས་ཞིབ་པར་བྱས་ཆོག་
གསུངས་ཏེ། དཔའ་ཐུལ་ཕུ་ནུ་ཐམས་ཅད་ཀྱིས་གྲོས་ཐོག་དེར་བཞག་སྟེ་སོ་
སོར་ཕེབས་སོ། ། །
ཨ་ཁོད་ཐར་བའི་ཟོར་སྣས་དཔོན་ཁྲོ་རྒྱལ་ལ་ལོ་རྒྱུས་ཞིབ་ཏུ་ཞུས་པས།
རྟ་མགྲིན་གྱི་ལུང་ལ་འཁྲུལ་བ་མི་འདུག་སྙམ་སྟེ་བསྡད། དེ་སྐབས་དཔའ་བོའི་
གླིང་སྡེ་ཁྲ་བོ། ཆེ་བ་ཕ་ཁུ་མན་ཆད། ཆུང་བྱིས་པ་ཡན་ཆད། མཐོ་སྟག་
རོང་མན་ཆད། དམའ་སྒུ་རུ་ཡན་ཆད་ཐམས་ཅད་ཀྱིས་གསེར་ཁྲི་དང་ལས་
ཟོག་ལས་ཀྱང་སྨན་འབྲུག་མོ་ལ་འདོད་ཞེན་ཆེ་བས། རང་རང་གི་ལྷ་ལ་གསོལ་
བ་བཏབ། བླ་མ་རེ་ལ་སྐྱབས་འཇུག་རེ། མཆོད་གནས་རེ་ལ་སྐུ་རིམ་རེ།



462
རྟ་རྒྱུག་ཁྲི་གསོལ།
ཡུལ་ལྷ་རེ་ལ་བསང་མཆོད་རེ། བསེས་མཁར་རེ་ལ་ཀླུ་རྟ་རེ་མཛད་ནས་་་་
བཞུགས། དེ་ལས་ཆགས་ཆེན་སྤྱི་དཔོན་རྒྱལ་པོ་དང་། ཤེས་ཆེན་འདན་མ་
བྱང་ཁྲ་གཉིས་ཀྱིས་ནི་ཇོ་རུ་ཁྲི་ལ་འཁོད་པའི་སྔ་ལྟས་སུ་ཤེས། འབུམ་པ་རྒྱ་ཚ་
ཞལ་དཀར་གྱིས་ཇོ་རུ་མ་གཏོགས་བདག་པོ་མེད། གལ་སྲིད་གདོང་བཙན་ལ་
ཤོར་དོགས་ཡོད་སྙམ་ནས་བློ་གཉིས་སུ་བཞུགས་སོ། །དེར་ས་གླང་གི་ལོ་འགོར་
རྒྱལ་ཟླའི་ཚེས་བཅོ་ལྔའི་ཉིན། སྟག་རོང་གི་ལས་གུར་དུ་སྟོན་མོ་ལ། བླ་མ་
དགུང་གི་ཉི་ཟླ། ཕ་ཁུ་རི་རྒྱལ་ལྷུན་པོ། མ་སྲུ་མཚོ་ལ་དར་ཆགས། སྟག་
ཤར་ལྷ་མདའ་སིལ་མ། སྨན་བུ་མོ་དབྱར་ཁའི་མེ་ཏོག་རྣམས། ལ་ཁ་ནས་ཁ་བ་
བབས་འདྲ། ལུང་ཁུག་ནས་སྨུག་པ་ལངས་འདྲ་བྱས་ནས་འཛོམས་པ་དང་།
གཟུ་ཆེན་ཝེར་མའི་ལྷ་དར་དེས་བཞུགས་གྲལ་གྲལ་བཀོད་ཀྱི་གླུ་འདི་ཕུལ་ལོ། །
གླུ་ཨ་ལ་ལ་མོ་ཨ་ལ་ལེན། ། །
གླུ་ཐ་ལ་ལ་མོ་ཐ་ལ་ལེན། ། །
རྨ་ཆེན་སྲིད་པའི་ཟོ་དོར་དང་། །
ལྷ་ཀླུ་གཉན་དང་དགྲ་ལྷ་སོགས། །
གདོང་རྒྱུད་བསྟན་པའི་སྲུང་མ་རྣམས། །
དེ་རིང་གཟུ་བའི་གྲོགས་ལ་བྱོན། །
ས་འདི་སྟག་རོང་མཁར་གྱི་ཟུར། །
ཚོགས་ས་ཀུན་དགའ་ར་བ་ནས། །
ལས་གུར་ཁྲིམས་ཤོག་དཀར་མོ་རེད། །
ང་འདྲ་ང་ངོ་མ་ཤེས་ན། །
གཟུ་ཆེན་ཝེར་མའི་ལྷ་དར་ཡིན། །
དེ་རིང་བཀྲ་ཤིས་ཉི་མ་ལ། །
ཕུ་ནུ་འཛོམ་པའི་དགའ་སྟོན་དང༌། །



རྟ་རྒྱུག་དགོས་པའི་རྫུན་ལུང་ཕབ།
་
463
སྐྱིད་སྣང་འདྲེན་པའི་ལུང་བསྟན་གཉིས། །
མགྱོགས་དར་ལེན་པའི་བཀའ་གྲོས་གསུམ། །
སྟག་རོང་སྟོན་མོའི་གྲལ་བཀོད་བཞི། །
སྡེ་བཞི་འཛོམ་པའི་རྟེན་འབྲེལ་ཡོད། །
དེ་ལ་གཟུ་བས་གྲལ་བཀོད་བྱེད། །
གྲལ་འགོའི་དངུལ་ཁྲིའི་ཁྲི་ཐོག་དང༌། །
ཟ་འོག་དར་གྱི་འབོལ་གདན་སྟེང་། །
གླིང་དཀར་འབུམ་པ་རྒྱ་ཚ་དང་། །
གསེར་བའི་ཉི་འབུམ་དར་ཡག་དང་། །
འོམ་བུའི་ཨ་ནུ་དཔལ་སེང་དང་། །
ཆུ་སྤྱང་རིན་ཆེན་དར་ལུ་སྟེ། །
ལྷ་སྲས་མཆེད་བཞིས་གླིང་སྡེ་བརྒྱན། །
དེ་ནས་གོང་གྲལ་འབོལ་བརྩེགས་སྟེང་། །
གོས་ཆེན་དར་གྱི་གདན་སྟེང་དུ། །
ཆགས་ཆེན་སྤྱི་དཔོན་རྒྱལ་པོ་བཞུགས། །
གཉིས་པ་སྟག་རོང་ཁྲོ་རྒྱལ་བཞུགས། །
གསུམ་པ་སེང་བློན་རྒྱལ་པོ་བཞུགས། །
བཞི་པ་ནམ་མཁའི་སེན་ཞལ་བཞུགས། །
ལྔ་པ་གུ་རུ་རྒྱལ་མཚན་དང་། །
དྲུག་པ་སྟོན་པ་རྒྱལ་མཚན་དང༌། །
བདུན་པ་དཀར་རུའི་ཉི་མ་དང༌། །
བརྒྱུད་པ་ནག་རུའི་ཐར་བ་དང༌། །
མིང་རྒྱལ་མཚན་ཐོགས་པའི་མི་བཞི་བཞུགས། །



464
རྟ་རྒྱུག་ཁྲི་གསོལ།
དེ་ནས་ཕ་ཁུས་མགྱོགས་གྲལ་གྱིས། །
གཡས་གྲལ་འབོལ་གདན་བརྩེགས་པའི་སྟེང་། །
གོང་ཨ་ལོང་ཅན་གྱི་གདན་ཐོག་ཏུ། །
སྟག་རོང་དཔོན་པོ་གཟིག་འཕེན་གཅིག །
སྒ་སྡེ་ཆོས་སྐྱོང་བེར་ནག་གཉིས། ། །
གདོང་གི་ཆོས་ལུ་དར་འཕེན་གསུམ། །
དཔའ་ཡ་མེད་སེང་སྟག་ཨ་དོམ་བཞི། །
ཚ་ཞང་འདན་མ་བྱང་ཁྲ་ལྔ། །
དཔའ་རྒོད་ཉ་ཚ་ཨ་བརྟན་དྲུག ་ ། །
གདོང་བཙན་སྣང་ངུ་ཨ་ཝན་བདུན། །
རྒོད་པོ་ཉི་མ་ལྷུན་གྲུབ་བཅས། །
གླིང་འགྲན་མེད་དཔའ་རྒོད་ཆེ་བརྒྱད་བཞུགས། །
དེ་འཕྲོས་དཔའ་བོས་མགྱོགས་གྲལ་བྱོས། །
གཡོན་གྲལ་འབོལ་གདན་བརྩེགས་པའི་སྟེང་། །
རི་བཀྲ་མཛེས་པའི་སྟག་གདན་སྟེང༌། །
གླིང་མི་ཆེན་རྒྱལ་བ་ལྷུན་གྲུབ་བཞུགས། །
གཉིས་པ་སྟོང་དཔོན་གྲལ་རྩེ་བཞུགས། །
གསུམ་པ་བརྒྱ་དཔོན་གསེར་སྒམ་བཞུགས། །
བཞི་པ་གཡུ་ཡག་མགོན་པོ་བཞུགས། །
ལྔ་བ་གསེར་བའི་བུ་ཆུང་བཅས། །
དྲུག་པ་ཚང་བའི་ངོ་ལུག་དང༌། །
བདུན་པ་དར་འཇམ་ངོ་ལུག་དང༌། །
བརྒྱུད་པ་སྲིན་ཚ་ངོ་ལུག་སྟེ། །



465
རྟ་རྒྱུག་དགོས་པའི་རྫུན་ལུང་ཕབ།
ངོ་ལུག་ཐོགས་པའི་མི་གསུམ་བཞུགས། །
དེ་མིན་དཔོན་ཐོབ་མགྱོགས་གྲལ་བྱོས། །
ཟུར་གྲལ་འབོལ་གདན་བརྩེགས་པའི་སྟེང་། །
ཐིག་ལེ་གཟིག་གི་གདན་ཐོག་ཏུ། །
རོང་ཚ་ནོར་བུ་ལྷ་དར་གཅིག །
གནང་ཆུང་གཡུ་ཡི་མེ་ཏོག་གཉིས། །
སྐྱ་ལོའི་བུ་ཡག་འབྲུག་རྒྱལ་གསུམ། །
བཅོ་ལྔའི་དཔའ་གསར་ཟླ་བ་བཞི། །
གླིང་གུང་བ་བུ་ཡི་སྐྱ་ཁྲ་ལྔ། །
ལྕགས་ནག་དཔོན་པོ་སིང་སིང་དྲུག །
འོམ་བུའི་སྤྱང་ཁྲི་རྔམ་ཆེན་བདུན། །
མུ་བའི་ཤེལ་དཀར་རྒྱང་ཕྲག་བརྒྱུད། །
དེ་རྗེས་ཨ་ནུས་མགྱོགས་གྲལ་གྱིས། ། །
ཟུར་གྲལ་གཡོན་གྱི་འབོལ་གདན་ལ། །
དོམ་ཐུགས་ཀར་ཅན་གྱི་གདན་ཐོག་ཏུ། །
གླིང་ཆེན་ཐར་བའི་བསོད་ནམས་དང་། །
ཨ་འབར་བུ་རྒོད་དཔལ་འབར་དང༌། །
དབང་ཆེན་དབང་པོ་དར་འཕེན་དང། །
གཟུ་ཆེན་ཝེར་མའི་ལྷ་དར་དང་། །
ལྷ་རྗེ་ཀུན་དགའ་ཉི་མ་དང༌། །
མོ་མ་ཀུན་ཤེས་མཁྱེན་གསལ་དང་། །
རྩིས་པ་ལྷ་འུ་གཡང་དཀར་དང༌། །
སྒྱུ་མཁས་ཁ་ཆེ་མིག་དམར་དགུ། །



466
རྟ་རྒྱུག་ཁྲི་གསོལ།
དེ་རྗེས་སྨན་མོས་མགྱོགས་གྲལ་བྱོས། །
རྒྱབ་གྲལ་གཡས་ཀྱི་དར་གདན་ལ། །
སྐྱ་ལོའི་སེང་ལྕམ་འབྲུག་མོ་གཅིག །
སྔོ་ལོ་སྐྱིད་ཀྱི་ནེའུ་ཆུང་གཉིས། །
སྤྱི་དཔོན་བུ་མོ་གཡུ་སྒྲོན་གསུམ། །
གྲོ་ལོའི་པད་དཀར་ལྷ་མཛེས་བཞི། །
ཚ་ཞང་བུ་མོ་མཛེས་སྒྲོན་ལྔ། ། །
ཡ་ཐའི་བུ་མོ་གསེར་མཚོ་དྲུག །
སྟག་རོང་ཁྲོ་མོ་འཚོ་བདུན་བཅས། །
གླིང་དཀར་དྭངས་སྨན་མཆེད་བདུན་9བཞུགས། །
དེ་རྗེས་སྲུ་མོས་གྲལ་ཡག་བསྒྲིགས། །
ཁ་དཀར་རྐྱང་གདན་རིང་མོའི་ཐོག །
བོད་ཕྲུག་མི་ཆུང་ཁ་བདེ་དང་། །
གོ་ཆོད་གཡོག་པོ་དཔལ་རྒྱལ་དང་། །
ཨ་ཁོད་ཐར་བའི་ཟོར་སྣ་དང་། །
ཁྱི་ཤི་བུ་ཡི་གུ་རུ་སོགས། །
རྒན་གཞོན་གྲལ་གྱི་ཐོབ་སྒྲིག་གྱིས། །
ཆོས་གུར་དཀར་མོའི་ཡང་གོང་ན། །
ཞུ་མི་དགོས་བླ་མའི་བསླབ་གྲལ་ཡོད། །
མི་རེས་དགའ་བའི་གླུ་རེ་ལོངས། །
མཛེས་སྡུག་བུ་མོས་བྲོ་རེ་ཁྲོབས། །
ཕ་ཁུ་སྐྱིད་པའི་གྲོས་རར་འཚོགས། །
དེ་རིང་སྟོན་མོའི་ཡོ་ལང་ལ། །



རྟ་རྒྱུག་དགོས་པའི་རྫུན་ལུང་ཕབ། །
467
གནམ་སྔོན་པོས་དུང་ང་མེད་པར་ཤོག །
ས་དོག་མོས་ཕྲག་དོག་མི་བྱེད་ཤོག །
བོད་སྒང་པས་ཁ་འཁྲུག་མི་གཏོང་སྨོན། །
གླུ་འཁྲུལ་བར་སོང་ན་མཐོལ་ལོ་བཤགས། །
ངག་འཁྱལ་བ་བྱུང་ན་བཟོད་པར་གསོལ། །
ཞེས་ གླུ་ཞུ་བཞིན་རང་རང་གི་གདན་ལ་འཁོད་ཅིང་། དཀར་གསུམ་
ཟས་སྣ་རྒྱ་མཚོ་འཁྱིལ་འདྲ། མངར་གསུམ་ཤིང་འབྲས་སྦྲང་ཆར་བབས་འདྲ།
ཤ་ཐུད་བཟའ་བྱ་རྫ་རི་བསྙིལ་འདྲ། ཇ་ཆང་བཏུང་བྱ་ཆུ་རྒྱུན་བབས་འདྲ་བྱས་
ཏེ། མི་རེས་སྐྱིད་པའི་གླུ་རེ་བླངས། མ་སྲུ་དགྱེས་རྩེ་བྲོ་ལ་ལོངས་སུ་སྤྱོད་པའི་
སྐབས་དེར། སྟག་རོང་དཔོན་པོ་ཁྲོ་ཐུང་དེས་སྟོན་མོའི་ལོ་རྒྱུས་དང་། རྟ་
མགྲིན་གྱིས་ལུང་བསྟན་བྱུང་ཚུལ། རྟ་རྒྱུག་ན་དགའ་ལུགས་ཀྱི་གླུ་འདི་སྟག་
མོའི་ངར་སྒྲ་ལ་དྲངས་ནས་བླངས་སོ། །
ཨ་ལ་གླུ་ཡི་ལེན་ལུགས་རེད། །
ཐ་ལ་ངག་གི་འགུག་ལུགས་རེད། ། །
ཡང་གསང་བྲེལ་བ་ལྷ་དགུ་མཁྱེན། །
བྱི་རུའི་རྟ་མགྲིན་དམར་པོ་མཁྱེན། །
འདུ་འབྲལ་མེད་པར་གསོལ་བ་འདེབས། །
ལས་གུར་དཀར་མོའི་གཞི་དཀྱིལ་ནས། །
ལྷ་སྲས་སྤུན་བཞི་མན་ཆད་དང་། །
ཁྱི་ཤི་སྒུ་རུ་ཡན་ཆད་ནས། །
དཔོན་སྟག་རོང་ཁྲོ་རྒྱལ་གླུ་ལ་ཉོན། །
ང་སྟག་རོང་ཁྲོ་རྒྱལ་དཔོན་པོ་འདིའི། །
ཕྱི་ལུས་རྟེན་མེད་པ་དབང་གི་ཞིང་། །



468
རྟ་རྒྱུག་ཁྲི་གསོལ།
ནང་བྱང་ཁོག་རྟ་མཆོག་རོལ་བའི་སྐུ། །
ཡང་དག་ཤེས་པའི་བསྐྱེད་རིམ་དང་། །
མི་དམིགས་ཁྱབ་གདལ་རྫོགས་རིམ་གཅིག །
མཚན་སྣང་འཁྲུལ་བ་མེད་དང་གཉིས། །
ཨ་འཐས་ཞེན་འཛིན་མེད་དང་གསུམ། །
དེ་གསུམ་ཚེ་འདིར་གོམས་པ་ཡིས། །
གསལ་སྟོང་སེམས་ཀྱི་མེ་ལོང་ངོར། །
རབ་གསལ་མཁྱེན་པའི་གཟི་བྱིན་འབར། །
ལུང་བསྟན་གློག་གི་ཕྲེང་བ་ཤར། །
དོན་བཟང་སྣང་བས་བརྒྱན་ཏེ་བྱུང་། །
སེང་ལྕམ་ལྷ་ཡི་སྲས་མོ་དེ། །
བཞག་ན་དགྲ་ཡིས་འཕྲོག་པར་གསུངས། །
ཅང་ཤེས་རྒྱལ་ལ་འཇོག་དགོས་གསུངས། །
དེ་མི་ཚད་གསེར་ཁྲི་གཏེར་ཟོག་དང༌། །
དཔོན་ཐོབ་སྤྱི་མགོས་བཞག་པ་ན། །
བདག་མེད་རྟེན་འབྲེལ་མི་ལེགས་ཟེར། །
དེ་སྟེ་བཤད་ལུགས་འདི་འདྲ་ཡོད། །
དཔའ་ཐུལ་སྟག་འདྲ་གཟིག་འདྲ་དང་། །
ཡང་ཐུལ་གཅན་གཟན་ངར་ཡག་ལས། །
འགོ་འཛིན་སེང་གཅིག་གོང་དུ་བཀུར། །
སེང་ལྕམ་ཟླ་བའི་ཞལ་ཁྱིམ་ཅན། །
གཡེར་བག་བདེ་འབྱུང་རྒྱུན་ཆར་སྦྱིན། །
དེ་མིན་དཔོན་ཐོབ་སུམ་ཅུ་དེ། །་



རྟ་རྒྱུག་དགོས་པའི་རྫུན་ལུང་ཕབ།
469
རྩལ་གྲུབ་སྡང་མིག་བགྲད་ན་ཡང་། །
བློན་པོའི་གོ་རིམ་མ་ཡོད་ན། །
ལུས་མེད་སྒྲ་གཅན་མགོ་དང་འདྲ། །
ཡང་ན་བློན་གྲལ་སུམ་ཅུ་དེ། །
སྤྱི་རྗེ་དཔོན་གཅིག་མ་ཡོད་ན། །
རྙིང་མ་རང་དབང་རྫོགས་ནའང་། །
མགོ་མེད་ཕྲག་པའི་སོག་འགུལ་འདྲ། །
སེང་ལྕམ་མཛེས་པའི་བུ་མོ་དེ། །
དབང་ཐང་གྲོགས་ལ་མ་ཁུག་ན། །
མཚར་སྡུག་དབང་གཞིའི་རི་མོ་འདྲ། །
མི་ཟིན་མཁའ་ལ་ཡལ་དོགས་གདའ། །
དེ་བས་ཅང་ཤེས་རྒྱུན་ལ་བཞག །
ཕུ་ནུའི་ལས་རྟ་སུམ་ཅུ་དེ། །
མགྱོགས་པའི་ཁྲོམ་ཐག་ཆོད་ན་ཡང་། །
བང་ཁ་མ་ཕྱེ་ལུས་ནས་ཡོད། །
ད་ལོ་བང་ཁ་ཕྱེ་ན་སྙམ། །
རྟ་ཡི་དལ་མགྱོགས་ཟེར་བ་དེ། །
ནུབ་གཅིག་རྩྭ་ཆུའི་བཟང་ངན་ཡིན། །
ཕོ་ལ་རྒོད་ཞན་ཟེར་བ་དེ། །
ཉིན་གཅིག་རླུང་རྟའི་དར་རྒུད་ཡིན། །
རྒྱལ་གྱི་ཐོབ་ཤོར་ཟེར་བ་དེ། །
ལས་དབང་རི་མོ་གར་བྲིས་ཡིན། །
ཆོས་འཕན་ནག་པོའི་གདུང་རྒྱུད་ལ། །



470
རྟ་རྒྱུག་ཁྲི་གསོལ།
ཕུ་ནུ་སྤུན་ཟླ་ཁྱུ་གཅིག་ཡིན། །
སུ་རྒྱལ་སུ་ཕམ་འགྱོད་པ་མེད། །
སྤྱི་ཇུས་གསེར་གྱི་མཆོད་རྟེན་ལ། །
དགའ་སྟོན་སྐྱིད་གླུའི་མཆོད་པ་འདི། །
ཨ་ཁུ་ང་ཡིས་བསྒྲིགས་ལེ་ཡིན། །
གཅིག་ན་དཀྱུས་ཐག་རིང་ཐུང་དང༌། །
གཉིས་སུ་ཚེས་གྲངས་བཟང་པོ་ལ། །
ཕུ་ནུ་བློ་གྲོས་མཉམ་མཐུན་གྱིས། །
གླུ་གོ་ན་རྣ་བའི་བདུད་རྩི་བྱོས། །
མ་གོ་གླུ་ལ་བསྐྱར་ལེན་མེད། །
གླིང་ཕུ་ནུའི་ཐུགས་ལ་དེ་ལྟར་ཟུངས། །
ཞེས་པས་རང་དོན་ཞེ་ལ་གནག་ཀྱང་། ཁ་ མཁས་པས་སྤྱི་ཇུས་ཡིན་་་་
མདོག་གི་གླུ་འདི་ཕུལ་བས། དཔའ་ཐུལ་ཕུ་ནུ་ཐམས་ཅད་ཀྱིས་དེ་ཉིན་ཁྲོ་ཐུང་
གི་གླུ་དེ་མིན་བསམ་པ་ཞིག་མ་བྱུང་སྟེ་བཀའ་གྲོས་མཛད་པས། ལྡོང་སྤྱི་དཔོན་
རྒྱལ་པོ་དེས། ད་འོ་ན་ད་ལྟའི་གནམ་ལོ་འདིར་ནམ་མཁའི་རྒྱུ་སྐར་གྱི་འགྲོས།
ས་ལ་དུས་ཚོད་ཀྱི་དཔྱད་བར་དུ་ལུང་བསྟན་གྱི་ངག་གང་ལ་བསྐོར་ཡང་རྟ་རྒྱུག་
གི་བཀོད་སྒྲིག་འདི་མི་འོས་རྒྱུ་མི་འདུག་པས། རྒྱུག་ཐག་ང་སྤྱི་དཔོན་ནས་
བཅད་པ་ཡིན། འོན་ཀྱང་སྨུག་པོ་ལྡོང་གི་རུས་ལ་གཏོགས་ཚད་གླིང་སྟོད་སྨད་
མེད་པས་མ་གོ་བ་མེད་པ་ཞིག་དགོས་པ་མ་གཏོགས། ངས་མ་གོ རང་སྐལ་
གྱི་སྐུགས་རྗེས་ལ་ཡོད་ཟེར་ནས་རྩོད་གཞི་འོང་བས་གཟབ་དགོས། རྒྱུག་རྒྱུ་
དེའང་ད་དུང་ཟླ་བ་ལྔ་དྲུག་ཙམ་ངང་འཐེན་མ་བྱས་ན། མོ་ཤེས་མེད་ཀྱིས་
དགུན་ཞོ་འཁྱག་དཀྲུག མར་མི་ཐོན་རང་ལག་འཁོབ་རོགས། ཕོ་ཤེས་མེད་
ཀྱིས་དགུན་འཁྱག་རྟ་རྒྱུག ས་མི་ནོན་རང་ལུས་རྡེབ་རོགས་ལས་མེད། དེས་



རྟ་རྒྱུག་དགོས་པའི་རྫུན་ལུང་ཕབ། 471
མི་ཚད་གླིང་དཀར་གྱི་རྟ་རྒྱུག་ཐེངས་གཅིག་འདི། ལྟ་མཁན་གྱི་སྣང་བ་མི་སྤྲོ།
ཅང་ཤེས་ཀྱིས་རྒྱུག་ཐག་མི་ཆོད་པས་རེ་ཞིག་ཕྱིར་འཐེན་བྱེད་དགོས། དེ་སྟེ་
དཀྱུས་ཐག་རིང་ཐུང་ཕུ་ནུས་བཀའ་གྲོས་ལེགས་པར་གྱིས་གསུངས་ཏེ། དོན་
རྩ་ནི་ཇོ་རུ་འབོད་དགོས་པའི་བརྡའི་ཚིག་ཟུར་བསྟན་པ་དང་། འབུམ་པ་རྒྱ་
ཚ་ཞལ་དཀར་དེས། ད་ལྟའི་གླིང་དཀར་པོའི་རྟ་རྒྱུག་འདིའི་རྒྱུག་མགོ་ནི་ཁུ་བོ་
ཁྲོ་ཐུང་ནས་བརྩམས། རྒྱུག་ ཐག་སྤྱི་དཔོན་ནས་བཅད་ཅིང༌། གཉེན་་་་་
བསྒྲིགས་ན་ཕ་ཁུ་ལ་གྲོས་བྱོས། དགྲ་བྱུང་ན་རང་བློ་ཁེར་ཆོད་ཟེར་བ་དེ་རེད་
མོད། དེ་ཕྱིན་སྨུག་པོ་ལྡོང་གི་རྒྱལ་རྒྱུད། ང་རྒྱ་ཚ་ཞལ་དཀར་གྱི་ནུ་བོ།
རང་ཚའི་ཕུ་བོ་མ་འགོག་མོའི་ལྷ་སྲས་ཇོ་རུ་དེ་ཤ་ཆུང་ཡང་གཡང་དཀར་ལྷུ་དུམ།
མི་ཆུང་ཡང་ཨ་ཁུའི་ཚ་བོ། རྟ་ཆུང་ཡང་ཅང་ཤེས་རྒྱུད་པ་ཟེར་བ་དང་འདྲ།
མ་འགོག་མོ་དེ་ཡང་། གླིང་དཀར་རྟིང་མའི་སྙིང་པོ། སེང་བློན་རྒྱལ་པོའི་ཇ་
མ། གཙུག་ན་རིན་ཆེན་སྲས་མོ་དེ་མ་བུ་གཉིས་ནི། དང་པོ་ཉེས་ཆད་བཅད་
པས་ཕུད། ད་ཡང་རྟ་རྒྱུག་གི་གྲལ་དུ་མ་བོས་ན། ངེད་རང་ཆུང་རྒྱུད་ནས་
མགྱོགས་པའི་བང་ཁ་མི་གཤིབས། དམར་མོའི་རྒྱལ་ཁ་མི་རྩོད། ད་སྟེ་ཇོ་རུ་
རང་གི་གཤིས་བཟང་ལས། ཕ་ཁང་རྒྱབ་ཏུ་བསྐྱུར། ཉལ་སར་བྲག་ཕུག་
བཙལ། རང་ཇུས་ཡལ་དུ་བོར། ཁྱི་དང་རུས་པ་རྩོད། བྱ་དང་སྦྲང་མ་
རྩོད་པ་ལས། རྟ་རྒྱུག་གི་རྟིང་མ་ལོན་པའི་རེ་བ་མི་འདུག་མོད། འོན་ཀྱང་ཕུ་
ནུ་འཚོགས་པའི་གྲལ་མཐར་མ་བོས་ན་མི་ལེགས་ཤིང་། དེ་བདེན་མིན་གླིང་
དཀར་ཕུ་ནུ་རྣམས་ཀྱིས་བསམ་བློ་ཐོངས་ཤིག་ཅེས་གསུངས་སོ། །
དེ་ཚེ་སྟག་རོང་མ་བཞི་ཁྲོ་ཐུང་དེས་བསམས་པར། མ་ངན་འགོག་ཚའི་
ཇོ་རུ་དེ་མི་གྲས་སུ་མེད་པ་དང་། ཁྱི་གྲལ་དུ་དེད་པ་ཞིག་ཡིན་པས་ཀུན་གྱི་
མཐོང་ལམ་ན་མེད་མོད། འོན་ཀྱང་སྤྱི་དཔོན་ནས་དྲན་གསོས་པ་དང༌། རྒྱུ་
ཚས་ཀྱང་དེའི་ཚིག་རྗེས་བསྙེགས་ནས་འབོད་དགོས་ཟེར། ཇོ་རུ་ནི་རང་་་་



472
རྟ་རྒྱུག་ཁྲི་གསོལ།
འདོད་མེད་པས་རྟིང་མ་ལག་ཏུ་ལོན་ན་མི་ལ་བྱིན། ཟས་ཁ་ལ་འོངས་ན་ལྕེ་
ཡིས་ཕུད་མཁན་ཞིག་ཡིན། འདན་བཟའ་དང་ཆུང་རྒྱུད་ཀྱིས་བོང་བ་གསེར་
དུ་བསམ་རེད་མ་གཏོགས། ཁོས་རང་ཇུས་མི་ཤེས་པ་རེད་སྙམ་ནས། ཁྲོ་
ཐུང་ན་རེ། འབུམ་པ་ཞལ་དཀར་བདེན། སེང་བློན་གྱི་བུ་སྐལ། . འགོག་
མོའི་ལྷ་སྲས་ཇོ་རུ་དེ། རྟ་རྒྱུག་གི་གྲལ་དུ་མ་འོངས་ནའང་ཨ་ཁུ་འགྱོད་པ་ཆེ་
མོད་བྱ་ ཐབས་བྲལ། འོན་ཀྱང་འབོད་པའི་ཁུར་ཆུང་རྒྱུད་ལ་བབས་ཡོད།
རྟ་རྒྱུག་གི་དཀྱུས་ཐག་དང་། ནམ་རྒྱུག་པའི་ཚེས་གྲངས་ནི་གཏན་འཁེལ་བྱེད་
དགོས་ཟེར།
ཡང་གདོང་བཙན་སྣང་ངུ་ཨ་བན་དེས་གཡུ་བྱ་མགྱོགས་པའི་ང་རྒྱལ་གྱིས།
གླིང་དཀར་ཕུ་ནུའི་རྟ་རྒྱུག་འདི། རྒྱུག་ཐག་ཐུང་ན་ཀུན་གྱིས་བརྙས། རྒྱུག་
ཚུལ་ཞན་ན་ཡུལ་གྱིས་སྨོད། གང་ལྟར་འཛམ་གླིང་ན་གྲགས་ཆེ་བའི་རྟ་རྒྱུག་
ཅིག་བྱེད་དགོས། རྒྱུག་འགོ་རྒྱ་གར་ཡུལ་ལ་གཏད། རྒྱུག་རྟིང་རྒྱ་ནག་ཡུལ་
ལ་གཏད། ལྟད་མོ་གངས་ཅན་བོད་ལ་འཇོག་ཟེར་བས་ཁེངས་གཏམ་སྨྲས་ཏེ།
གཏམ་དེ་ཆུང་རྒྱུད་དཔོན་བློན་རྣམས་ཀྱི་སྙན་ལ་མ་བབས་པས་སུས་ཀྱང་གསུང་
མ་འབྱོན་པའི་སྐབས་སུ། འབྲིང་རྒྱུད་ནས་སེང་སྟག་ཨ་དོམ་གྱི་ཐུགས་་་་
དགོངས་ལ། གདོང་བཙན་ཕོ་གསར་གྱི་གཏམ་དེ་གླིང་ཕུ་ནུའི་སྙན་ལ་མི་འགྲོ་
བར་ཤེས་ནས། གྲོས་བྱས་ན་དེ་མི་འགྲིག་གི་ཆ་རུ་དགོས་མེད་ཡིན་སྙམ་སྟེ།
དེ་བས་ཐབས་ཤིག་བཙལ་དགོས་དགོངས་ཏེ། ཡཱ་འོ་ན་འཛམ་གླིང་ན་གྲགས་
ཆེ་བའི་རྟ་རྒྱུག་ཅིག་དགོས་ན། རྒྱུག་འགོ་ཨ་སྔོན་གནམ་ལ་གཏད། རྒྱུག་
རྟིང་དོག་མོ་ས་ལ་གཏད། སྐུགས་ཟོག་ཉི་ཟླའི་ཟུར་ལ་བཞག ལྟད་མོ་བར་
སྣང་ཁམས་ནས་བལྟ། ཡང་ན་གདོང་བཙན་འདོད་ཐོག་ཞོག ཡང་ན་སེང་
སྟག་གཏམ་ཐོག་ཞོག དེ་མིན་གླིང་དཀར་དཔོན་རྗེས་གསུངས། ཞེས་་་་
གསུངས་པ་དང་། འབུམ་པ་ཞལ་ལུ་དཀར་པོ་དེས། རྒྱུག་འགོ་གུ་རི་རྫ་ལ་



473
རྟ་རྒྱུག་དགོས་པའི་རྫུན་ལུང་ཕབ།
གཏོད། རྒྱུག་རྟིང་དེའུ་ཡག་ཐང་ལ་གཏོད། ལྟད་མོ་ལྷ་དིའུ་མགོ་ནས་བལྟ།
བསང་མཆོད་ཀླུ་དེའུ་མགོ་ནས་བྱེད། ཅེས་གསུངས་པ་དང་། ཕུ་ནུ་ཆེ་ཆུང་
མེད་པར་ཐུགས་མཐུན་པར་བྱུང༌། ཁུ་བོ་སྤྱི་དཔོན་རྒྱལ་པོ་ན་རེ། བསགས་
པའི་ལས་ཟོག་དེ་རྒྱ་གར་དུ་བསྐྱལ། སྐྱེས་པའི་བུ་རྟ་དེ་རྒྱ་ནག་ཏུ་བརྫངས་ན།
ལྟད་མོ་གངས་ཅན་བོད་ལ་ཡོད་པ་དཀའ། གནམ་སའི་བར་ན་རྒྱུག་ཐབས་
མེད། རྒྱ་བོད་བར་ནས་ས་ཐག་རིང་། དེ་བས་རྒྱུ་ཚའི་གསུང་བཞིན་གྱིས།
དེ་ཕྱིན་ཧ་ཅང་དོན་ཆེན་གྱི་ལས་ཀ་འདི་ཙམ་ལ། ཕུ་ནུ་ནང་འཁྲུག་འོང་་
དོགས་ཡོད་པས། གཟུ་བས་གཟུ་དང་། དབང་ཆེན་གྱིས་དབང་ཐག་གཅོད་
པའི་གླུ་ཞིག་ལོངས་གསུངས་པ་དང་གཟུ་ཆེན་གྱིས་གྲལ་བཀོད་བྱས། དབང་
ཆེན་དབང་པོ་དར་འཕེན་དེས་བརྒྱ་ཐག་གཅིག་གིས་བཅད་པའི་གླུ་འདི་སྐྱིད་
པའི་ཆབ་སྒྲ་ལྷང་ལྷང་སྒྲོག་པའི་རྟ་ལ་དྲངས་ནས་བླངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། ། །
ལྷ་ཆེན་ཚངས་པ་ཆེན་པོ་དང༌། །
གཉེན་རྗེ་གེར་མཛོད་དབང་གི་ལྷ། །
ཀླུ་རྒྱལ་གཙུག་ན་རིན་ཆེན་རྣམས། །
དེ་རིང་གླིང་དཀར་གྲོགས་ལ་བྱོན། །
དབང་ཆེན་དབང་པོ་དར་འཕེན་ང་། །
དབང་ཆེ་བ་སྔོན་གྱི་ལས་བསྐོས་གཅིག །
བདེན་དྲང་བློ་ཡི་ཐིག་ཤིང་གཉིས། །
བསྐོས་ཐང་ཕ་ཤུལ་བུས་འཛིན་གསུམ། །
དེ་གསུམ་ང་ལ་འཛོམས་པ་ཡིན། །
ད་ལོའི་གླིང་དཀར་རྟ་རྒྱུག་ལ། །



474
རྟ་རྒྱུག་ཁྲི་གསོལ།
དཔྱད་ན་འདྲ་མ་འདི་འདྲ་གདའ། །
ཁྲི་གདུགས་ཉི་མའི་འོད་དང་གཅིག །
ས་གཞི་དྲོད་གཤེར་འཛོམས་དང་གཉིས། །
སྦྲང་ཆར་སིལ་མའི་འགྲོས་དང་གསུམ། །
གཡུ་འབྲུག་སྔོན་མོའི་སྒྲ་དང་བཞི། །
སྤང་ལྗང་མེ་ཏོག་རྒྱུན་ལ་འཛོམས། །
འཛོམས་པས་དབྱར་ཁའི་དུས་བཟང་བྱུང་། །
བྱང་ལྷས་ལུང་བསྟན་གནང་དང་གཅིག །
སྟག་རོང་རྒྱུག་འགོ་བརྩམས་དང་གཉིས། །
རྒྱུག་ཐག་སྤྱི་དཔོན་བཅད་དང་གསུམ། །
དཀྱུས་ཐག་རྒྱ་ཚས་བཟུང་དང་བཞི། །
གླིང་དཀར་རྟ་རྒྱུག་རྒྱན་དུ་འཛོམས། །
འཛོམས་པས་སྐྱིད་སྣ་གླིང་ལ་འདྲེན། །
དེ་ཕྱིན་དབང་པོ་དར་འཕེན་ངས། །
རྟ་རྒྱུག་གསེར་གྱི་མཆོད་རྟེན་ལ། ། །
བཀོད་པ་དར་གྱི་སྙན་ཤལ་འབུལ། །
རྒྱུག་འགོ་གུ་ར་རྫ་ལ་གཏད། །
རྒྱུག་ཞིང་ཨ་ཝའི་དེའུ་ལ་གཏད། །
བསང་མཆོད་ལྷ་དེའུ་མགོ་ནས་བྱེད། །
ལྟད་མོ་ཀླུ་དེའུ་མགོ་ནས་བལྟ། །
ཨ་ཝ་དེའུ་དང་གུ་ར་རྫའི། །
བར་ན་ཚུགས་ལམ་བཞི་ཙམ་ཡོད། །
རྒྱུག་ན་དཀྱུས་ཐག་དེ་གས་ཆོག །



རྟ་རྒྱུག་དགོས་པའི་རྫུན་ལུང་ཕབ།
475
རྟ་ལ་མཛེས་པའི་རྒྱན་ཆ་ཐོགས། །
ཆེ་རྒྱུད་སེར་པོ་གཉན་གྱི་བུ། །
དར་གོས་སེར་པོ་གྲ་སྒྲིག་དང༌། །
གླིང་ཞྭ་རང་ཐོབ་བྱུ་རུའི་ཏོག །
འབྲིང་རྒྱུད་དཀར་པོ་ལྷ་ནས་ཆད། །
དར་དཀར་མཛེས་གོས་འདྲ་མཉམ་ལ། །
གླིང་ཞྭ་རང་ཐོབ་རྭ་གའི་ཏོག །
ཆུང་རྒྱུད་སྔོན་པོ་ཀླུ་ནས་ཆད། །
དར་སྔོན་གོས་རྒྱུན་འདྲ་བ་ལ། །
གླིང་ཞྭ་རང་ཐོབ་གཡུ་ཡི་ཏོག །
དེ་མིན་དཔའ་ཐུལ་ཕུ་ནུ་རྣམས། །
རྒྱན་ཆ་རིན་ཆེན་བཀྲག་མདངས་ངོམས། །
གོ་མཚོན་ལུས་ལ་བཏགས་པའི་ཚེ། ། །
བདེན་ངེས་གོང་མའི་ཁྲིམས་ལ་གཏུགས། །
གཡུ་དྲུག་དཀར་དར་ལ་བརྒྱུས་པའི་ཚེ། །
རྒྱ་གཡུ་འོ་མའི་ཞུན་ཐིག་དེ། །
མ་བསྒྱུར་ཟུར་དུ་རྒྱུན་རྒྱུ་བྱོས། །
གླིང་དཀར་རྟ་རྒྱུག་འགྲན་པའི་ཚེ། །
ཇོ་རུ་ཕུ་ནུའི་གྲལ་དུ་ཞོག །
གདན་འདྲེན་ཆུང་རྒྱུད་ཕྱོགས་ནས་སོང་། །
སྐུགས་ཨེ་ལོན་སྔོན་གྱི་བསྐོས་ཐང་རེད། །
གླིང་དཀར་པོའི་རྟ་རྒྱུག་ལྟད་མོ་དེ། །
མཚར་ཟེར་བའི་ཁྲོམ་ཐག་ཆོད་པའི་གཏམ། །



476
རྟ་རྒྱུག་ཁྲི་གསོལ།
སྙན་གྱི་ལེར་འཛམ་གླིང་ཁྱབ་དགོས་ཟེར། །
དུས་ས་ག་ཟླ་བའི་ཡར་ཚེས་ལ། །
ཚེས་བཟང་པོ་དབྱར་ཟླ་ར་བ་རེད། །
དེའི་བར་དུ་ཟླ་བཞི་ཕྱིར་འཐེན་བྱོས། །
དབྱར་ར་བའི་ཡར་ཚེས་བཅུ་གསུམ་ལ། །
རྨ་གུ་ར་རྫ་རིའི་གཡོན་ཟུར་གྱི། །
ས་བཟང་པོ་སྨོན་ལམ་ལ་ཁ་ནས། །
ལས་གུར་དཀར་མོ་སྟོང་ཤོང་ཕུབས། །
གསེར་ཁྲི་ཁམས་གསུམ་ཟིལ་གནོན་ལ། །
གསེར་དངུལ་རིན་ཆེན་རྒྱུན་གྱིས་བརྒྱན། །
ཁྲིམས་རྔ་གསང་བ་འབུམ་སྒྲ་གཅིག །
ཁྲིམས་དུང་དཀར་མོ་རྒྱང་གྲགས་གཉིས། །
སིལ་སྙན་ཉི་མ་འབྲུག་གྲགས་གསུམ། །
རིན་ཆེན་ཁྲི་ཡི་རྒྱུན་ལ་འཁོད། །
ལྷ་ཆེན་ཚངས་པའི་རྟེན་མདུང་དེ། །
ཆུང་རྒྱུད་སེང་བློན་ཕྱག་ན་ཡོད། །
གཉེན་སྟག་དགྲ་ལྷའི་རྟེན་མདུང་དེ། །
སྟག་རོང་ཁྲོ་རྒྱལ་ཕྱག་ན་ཡོད། །
གནོད་སྦྱིན་ནོར་ལྷའི་དར་མདུང་དེ། །
སྟོན་པ་རྒྱལ་མཚན་ཕྱག་ན་ཡོད། །
རྟེན་མདུང་གསུམ་ནི་གཙོ་བྱས་པས། །
དར་མདུང་བཅུ་གསུམ་གཡས་སུ་ཚུགས། །
ཝེར་མ་འཁོར་བའི་མཁར་རྫོང་བྱོས། །



477
རྟ་རྒྱུག་དགོས་པའི་རྫུན་ལུང་ཕབ།
གྲུབ་པ་རྒྱལ་མོའི་ཚེ་མདའ་དེ། །
སྤྱི་དཔོན་གཡང་གི་བརྟེན་ན་ཡོད། །
བེར་ནག་མགོན་པོའི་ལྷ་མདའ་དེ། །
ས་སྡེའི་གོ་མཛོད་བཅུད་ན་ཡོད། ། །
ཤུག་མདའ་དགྲ་ལྷའི་གསེར་ལྟོང་དེ། །
ཚ་ཞང་སྟག་དོང་རྒྱུན་དུ་ཡོད། །
ལྷ་མདའ་གསུམ་ནི་གཙོ་བྱས་ནས། །
མདའ་དར་བཅུ་གསུམ་གཡོན་དུ་ཚུགས། །
དགྲ་ལྷ་འདུ་བའི་རྟེན་རྫས་དང་། །
མཁའ་འགྲོ་གནས་པའི་བླ་རྡོ་བྱོས། །
སུ་ཐོབ་རྒྱལ་ལས་རྒྱལ་རྗེས་སུ། །
མདའ་མདུང་རང་རང་ཕྱག་ལ་སྣོམས། །
རྩེ་ལ་གསས་མཁར་བཅུ་གསུམ་བརྩིགས། །
མདུན་དུ་བསང་ཁུང་བཅུ་གསུམ་བརྒྱབ། །
གསེར་ཁྲི་ཁམས་གསུམ་ཟིལ་གནོན་གཅིག །
སྐྱ་ལོའི་སེང་ལྕམ་འབྲུག་མོ་གཉིས། །
ཕ་ཟོག་ནོར་བུ་ཆ་བདུན་གསུམ། །
ཀླུ་འབུམ་པོ་ཏི་བཅུ་གཉིས་བཞི། །
ཀླུ་སྦྲ་མཐིང་ཤོག་གུང་དགུ་ལྔ། །
སྐུ་མཁར་སེང་འབྲུག་སྟག་རྩེ་དྲུག །
གླིང་སྡེ་ཁྲི་སྐོར་བཅུ་གཉིས་བདུན། །
སྣ་བདུན་མགྱོགས་པའི་རྒྱུན་ལ་འཇོག །
མཐོ་བ་སྤྱི་དཔོན་མན་ཆད་དང་། །



478
རྟ་རྒྱུག་ཁྲི་གསོལ།
དམའ་བ་ཁྱི་ཤི་སྒུ་རུ་ཡན། །
སུས་ཀྱང་རྒྱལ་ལ་རྩོད་མེད་དེ། །
ཕ་ཁུའི་བཀའ་བགྲོས་མཐུན་པ་ཡིན། །
སྤྱི་མཆོད་བླ་མ་ཀུན་དགའ་དང་། །
དགའ་རབ་བརྟན་ཆོས་དགེ་རྒྱས་དང༌། །
ཡ་ཐའི་བླ་མ་དར་འབུམ་གཙོས། །
གླིང་གི་བླ་མ་བཅུ་གསུམ་དེས། །
བསང་དང་དགྲ་ལྷའི་ངོ་སོ་བསྟོད། །
ཕུ་ནུར་དམའ་འབེབས་མི་འབྱུང་ཞིང་། །
འོག་རྟ་ཆག་གྲུམ་མི་འོང་བའི། །
སྐྱབས་སྲུང་གོང་མའི་ལྷ་ལ་བཅོལ། །
དེ་ཚོ་དོན་གྱི་གླུ་ཞུས་ཡིན། །
འདྲ་མའི་གཏམ་ལ་འདི་འདྲ་གདའ། །
སྤྱི་སེམས་ཡར་ཚེས་ཟླ་བ་འདྲ། །
ཕྲ་ཡང་དོན་འབྲས་ཇེ་རྒྱས་ཡིན། །
སྒེར་སེམས་བཅོ་ལྔའི་ཟླ་བ་འདྲ། །
ཆེ་ཡང་ཉིན་རེ་ཇེ་ཆུང་ཡིན། །
འཛམ་གླིང་རྒྱལ་གཅིག་དབང་ཐང་དེ། །
ཅང་ཤེས་སྐུགས་ལ་ཆེ་ལུགས་བསམ། །
རྟ་ཡི་དལ་མགྱོགས་རྩོད་རག་གི། །
མ་རྒྱུག་ཕྱིར་ན་ཆོག་འདུག་སྙམ། །
དབང་ཐང་རི་མོ་གར་བྲིས་དེ། །
དུད་འགྲོ་རྟ་ཕོས་ཨེ་འབྱེད་དམ། །



རྟ་རྒྱུག་དགོས་པའི་རྫུན་ལུང་ཕབ།
479
ལས་དབང་དཔོན་ལ་མ་བསྐོས་ན། །
འདོ་ཆེན་གནང་ལ་ཨེ་ལོན་ཤེས། །
དཔྱད་ན་མཚར་གྱི་ཆེ་ལུགས་ཡིན། །
ཨ་ལ་རྩེ་མཚར་ཀུ་རེ་ཡིན། །
མགྱོགས་པའི་བང་ཁ་གཤིབས་ཙ་ན། །
མ་མགྱོགས་འདྲ་མཉམ་ལུས་ཐབས་མེད། །
མགྱོགས་པ་འདྲ་གཉིས་ཐོབ་ཐབས་མེད། །
གཅིག་ཐོབ་གཅིག་ཤོར་རྒྱལ་སྐུགས་ལུགས། །
སྔོན་པོའི་ཆུ་དང་རྫ་བུམ་གཉིས། །
འཁྱག་པ་ཆགས་ན་ཆུ་བོའི་ས། །
སྤྲང་པོའི་མགོ་དང་དབྱུག་པ་གཉིས། །
ཤི་ཉེན་མེད་ན་མགོ་བོའི་ས། །
མི་ཧྲེང་རྟ་ཕོའི་དལ་མགྱོགས་དེ། །
ལམ་འཕྲང་དོགས་ན་རྐང་ཐང་མགྱོགས། །
སུ་རྒྱལ་སྔོན་གྱི་ལས་ལ་རག །
རྒྱལ་བསམ་རང་མགོ་རང་གཡོགས་འདྲ། །
ད་ལོའི་གླིང་དཀར་རྟ་རྒྱུག་འདི། །
མི་བློ་ལྷ་ཡིས་བསྟན་པ་རེད། །
ལྷ་ལུང་སེམས་ལ་བབས་པ་ལ། །
ཅི་བསམས་ལག་ཏུ་ལོན་པར་ཤོག །
ཝེར་མས་སྡོང་གྲོགས་མཛད་པར་ཤོག །
བོད་ཞིང་སྐྱིད་པའི་བཀྲ་ཤིས་ཤོག །
གླིང་དཀར་ཐུགས་ལ་དེ་ལྟར་ཟུངས། །



480
རྟ་རྒྱུག་ཁྲི་གསོལ།
ཞེས་གླུ་དེ་ལྟར་ཕུལ་ཏེ་བདེན་པར་བཤད་པའི་ངག་ལ་ཡིད་ཆེས་འབྱུང་ལ་
ཆོས་ཉིད་ཡིན་སྟབས་ཐམས་ཅད་ཀྱིས་བདེན་པར་དགོངས་ཐོག་ཐག་བཅད་དེ་
རྩེ་དགའི་ངང་ནས་སོ་སོ་རང་གི་སྐུ་མཁར་དུ་ཕེབས་སོ། ། དེ་སྐབས་གཟུ་ར་
སློག་ཅན་གྱིས་གཅོད་པ་དེ། སྟག་ཐུལ་ཅན་གྱིས་བསྣོག་རྒྱུ་མེད་ཟེར་བ་དེ་ཡིན་
མོད། འོན་ཀྱང་རང་འདོད་ཞེན་པའི་དབང་གིས་གཟུ་ལས་བརྒལ་འདོད་ཀྱི་
མི་གསུམ་བྱུང་སྟེ། འབུམ་པ་རྒྱ་ཚ་ཞལ་དཀར་གྱི་ཐུགས་དགོངས་ལ། རྒྱལ་
སྐུགས་དེ་གདོང་བཙན་ལ་ཤོར་ན་མགྱོགས་པའི་བང་ཁ་མ་ཐོབ་ཀྱང་དཔའ་བའི་
དཔུང་ཤུགས་ཚད་པས་མི་བསྒྱུར་ལེན་ངེས་ཡིན། དེ་ཕྱིན་གོ་མཚོན་སྐྱུར་་་་
ཐབས་མེད་དགོངས། སྟག་རོང་ཁྲོ་རྒྱལ་ནས་ཇོ་རུ་གླིང་ལ་བྱུང་ན་ཅི་འགྱུར་མི་
ཤེས་པས་ཇོ་རུ་ཕུ་ནུའི་གྲལ་དུ་མི་འོང་བའི་ཐབས་ཅི་དྲགས་ཤིག་བྱེད་དགོས་
བསམས། སྐུ་རུས་རྒྱན་གོས་རིན་པོ་ཆེ་དང་དར་ཟབ་དགོས་ཟེར་ནའང་རང་
ལ་མེད་པས་ཅུང་ཟད་བློ་མ་བདེ་བ་ཙམ་དུ་གནས་པར་གྲགས་སོ། ། ། །།



481
ལེའུ་དགུ་པ།
སྤྱི་དཔོན་བཀའ་ལྟར་རྒྱུ་ཚ་ཡིས། །
འབྲུག་མོ་ཇོ་རུ་བསུ་བར་མངགས། །
ལྷ་སྲས་ཇོ་རུས་འབྲུག་མོ་ལ། །
སྡིག་སྦྱོང་རྫུ་འཕྲུལ་སྣ་ཚོགས་བསྟན། །
དེ་ཡང་ལྡོང་ཁུ་བོ་སྤྱི་དཔོན་རྒྱལ་པོ་དེས། ཇོ་རུ་གདན་འདྲེན་ལ་འབྲུག་
མོ་མི་འགྲོ་ཐབས་མེད་དུ་མཁྱེན་ནས། དཔའ་རྒྱ་ཚ། བློན་འདན་མ་གཉིས་
ནས། ད་ལྟ་རྨ་སྨད་ལྷ་སྲས་ཇོ་རུ་གདན་འདྲེན་ལ། ང་སྤྱི་དཔོན། ཡབ་
སེང་བློན་སོགས་ཀྱང་སོང་ཆོག་མོད། འོན་ཀྱང་ལྷའི་ལུང་དང་མཐུན་པར་ཛོ་
རུའི་རྟེན་འབྲེལ་ལས་ཀྱི་སྒོ་འབྱེད་ལ་སེང་ལྕམ་འབྲུག་མོ་མ་སོང་ཐབས་མེད་ཡིན་
པས། ཁྱེད་གཉིས་སྐྱ་ལོའི་མཚེར་ས་གོང་མར་སོང་སྟེ། འབྲུག་མོ་ལ་ཇོ་རུ་
འཁྲིད་འོང་མ་ནུས་ན་མི་ཆོག་ཅིང་། རྨ་སྨད་དུ་ཡུལ་འབུད་དགོས་རྐྱེན་གྱོད་
རྩར་སོང་ལུགས་ཀྱི་གནས་ཚུལ་བཤད་ནས་མངགས་དགོས་གསུངས། དེ་ནས་
འབུམ་པ་ཞལ་ལུ་དཀར་པོ་དཔོན་བློན་གཉིས་སྐྱ་ལོའི་སྟོན་པ་རྒྱལ་མཚན་གྱི་རུ་
ནང་དུ་སོང་ནས་གསུང་གླེང་ཞིབ་རྒྱས་མཛད་མཐར་དཔའ་རྒྱ་ཚ་ཞལ་དཀར་
གྱིས་སེང་ལྕམ་འབྲུག་མོ་ཇོ་རུའི་གདན་འདྲེན་ལ་འགྲོ་དགོས་ལུགས་ཀྱི་གླུ་འདི་
དཀར་མོ་དྲུག་འགྱུར་གྱི་རྟ་ལ་དྲངས་ནས་བླངས་སོ། །
གླུ་ཨ་ལ་ལ་མོ་ཨ་ལ་ལེན། །



482
རྟ་རྒྱུག་ཁྲི་གསོལ།
གླུ་ཐ་ལ་ལ་མོ་ཐ་ལ་ལེན། །
ལྷ་དཀོན་མཆོག་གསུམ་ལ་གསོལ་བ་འདེབས། །
ངག་བདེན་ཚིག་འགྲུབ་པར་བྱིན་གྱིས་རློབས། །
ས་འདི་ནི་སྐྱ་ལོའི་མཚེར་ས་རེད། །
ང་འབུམ་པ་རྒྱ་ཚ་ཞལ་དཀར་ཡིན། །
གླིང་ཆུང་རྒྱུད་མུ་བའི་སྲས་པོ་ཡིན། །
ང་ནག་པོ་རྒྱ་ཡི་ཚ་བོ་ཡིན། །
ང་དེ་སྔ་སྐྱེས་པ་ཡན་ཆད་ལ། །
གཉེན་ཕུ་ནུ་སྐྱོང་བའི་ཕ་མ་དང༌། །
དགྲ་ནག་པོ་བརྡུང་བའི་ཐོ་བ་ཡིན། །
དེ་ཕྱིར་ད་ལོའི་དུས་འདི་ལ། །
གླིང་སྤྱི་ཆུས་གསེར་གྱི་ཕ་ཝང་དང་། །
མ་འབྲུག་མོ་མཚོ་ཁའི་མེ་ཏོག་འདི། །
མགྱོགས་འདོ་བའི་སྐུགས་ལ་འཇོག་དགོས་ཟེར། །
དེ་དཔྱད་ན་འདྲ་མ་འདི་འདྲ་ཡོད། །
གླིང་སྤྱི་ཆུས་འོ་མའི་རྒྱ་མཚོ་དེ། །
དུས་ཡོ་ལང་རྒྱལ་བར་དཀྲོགས་ནས་བསམ། །
སྣུམ་ལྟེམ་མེར་མར་བཅུད་བླངས་ན་སྙམ། །
དེ་མ་ལོན་རལ་གྲིས་གཤགས་ན་བསམ། །
ཁ་སྐོམ་སེལ་མེད་ན་འགྱོད་མེད་ཡིན། །
སྨན་འབྲུག་མོ་ལྷ་བྱ་ཁུ་བྱུག་དེ། །
ངེད་མི་བའི་ལྷ་ཤིང་རྒྱུན་ལ་ལེན། །
དེ་མ་ལོན་བྱ་སྤུ་གཏོར་ན་སྙམ། །



འབྲུག་མོ་ཇོ་རུ་བསུ་བར་མངགས།
483
གསུང་སྙན་མོ་མེད་བསམ་འགྱོད་མེད་ཡིན། །
བུ་ཇོ་རུ་འབུམ་པའི་ནུ་བོ་དེ། །
ས་སྐྱིད་པོ་རང་ཡུལ་སྡོད་པའི་དུས། །
རྔོན་མི་བདུན་བསད་ཅེས་འབྲུག་མོས་རིག །
གླིང་དཀར་པོས་ཕུད་པའི་གྱོད་རྩྭ་ཡིན། ། །
དཔའ་རྒྱུ་ཚའི་མིག་འབྲས་མཐའ་ལ་སྤྱུགས། །
མི་མ་བསད་གསོན་སྟོང་ཇོ་རུས་འཇལ། །་
ལས་བདེན་རྫུན་མཐའ་དེ་གསལ་ན་ཡང་། །
བདེན་ཡོད་པའི་བདེན་རྟགས་ལོན་མ་ཡོད། །
གླིང་ཆེ་འབྲིང་ཕུ་ནུའི་མགོ་འཛོམ་ཆེ། །
ང་ནུ་བོ་མེད་པའི་རྒྱུ་ཚ་སྐྱོ། །
སྣ་མེད་པའི་བུ་མོ་གནས་འགྲོ་འདྲ། ། །
སྐྱིད་མ་རིག་སེམས་ཀྱི་ཟུག་གཟེར་དེ། །
སྨན་བཟང་དྲུག་ནུས་པས་སེལ་རྒྱུ་མེད། །
ལས་དེ་འདྲ་བྱས་པའི་ཉེས་བཤགས་ལ། །
བུ་ཇོ་རུ་མ་བུ་གཉིས་པ་བཅས། །
དཔའ་རྒྱུ་ཚའི་སྒོ་ལ་ལོན་དགོས་ཨང་། །
དེ་མ་ལོན་ཉི་མ་ཕྱིན་ཆད་ནས། ། །
མ་འབྲུག་མོའི་ལུས་ཀྱི་ཉེས་བཤགས་དགོས། །
མིག་དང་སྣ་དང་ལག་གཡས་གསུམ། །
གླིང་ཆུང་རྒྱུད་ཚང་མ་ཉེས་བཤགས་དགོས། །
དེ་གསུམ་མེད་པའི་འབྲུག་མོ་དེ། །
རྟ་གཡུ་བྱ་མགྱོགས་པའི་སྐུགས་ལ་བྱིན། །



484
རྟ་རྒྱུག་ཁྲི་གསོལ།
དེ་གནའ་མི་བོད་ཀྱི་གཏམ་དཔེ་ལ། །
ནོར་སྨར་མོ་དགྲ་ལ་སྟེར་བ་ལས། །
གནོད་མི་སྐྱེལ་ཆུ་ལ་བསྐྱུར་ན་བཟང་། །
བུ་ཇོ་རུ་གདན་འདྲེན་ཐུབ་ན་ཡང༌། །
མ་འབྲུག་མོའི་ཆད་ལས་འབྱུང་རྒྱུ་རེད། །
ཕ་སྐྱ་ལོར་ཞེ་འཁོན་བྱེད་དོན་མེད། །
རྒྱལ་སུ་ཐོབ་སྔོན་གྱི་ལས་འབྲས་རེད། །
དཔའ་ཡོད་ན་རྒྱལ་ཁ་རང་ལག་ཡིན། །
གཏམ་གོ་ན་རྣ་བའི་བུ་རམ་གྱིས། །
མ་གོ་གླུ་ལ་འགྲེལ་བ་མེད། །
སྲུ་འབྲུག་མོའི་ཡུལ་ལ་དེ་འདྲ་ཟུངས། །
ཞེས་གསུངས་ཏེ། སྐྱ་ལོའི་སྟོན་པ་རྒྱལ་མཚན་དང་འབྲུག་མོ་བཅས་ཇོ་
རུ་གདན་འདྲེན་དུ་འགྲོ་བ་ཁས་བླངས་ཏེ། དེ་ནས་ཞལ་དཀར་དཔོན་བློན་
ཕྱིར་ཕེབས་སོ། ། །
དེ་ནས་སེང་ལྕམ་འབྲུག་མོ་དེ། སྒྲོལ་དཀར་ཡིད་བཞིན་འཁོར་ལོའི་
རྣམ་སྤྲུལ། རིགས་བཟང་ཞིང་གཡོ་སྒྱུ་མེད་པ། བློ་རྣོ་ཞིང་རིག་པ་གསལ་བ།
སྙིང་གཏད་ཀྱི་གྲོགས་ལ་བསླུ་བ་མེད་པའི་ཡིད་རྟོན་ཡོད་པ། དམ་བཅའ་་
བརྟན་ཞིང་སྙིང་སྟོབས་ཆེ་བ། འདོད་པ་ཆུང་ཞིང་ངོ་ཚ་ལྡན་པ། ལུས་ཀྱི་
གཉེན་ལྕག་སྨྱུག་མདའ་འདྲ་བ། ཞལ་སྟོན་ཟླ་ལྟར་དཀར་ཞིང་། མཁུར་
ཚོས་དམར་བ་ལི་ཁྲི་བྱུག་འདྲ། གཟུགས་མཛེས་ཤིང་ལྟ་ན་སྡུག་པ། སྐྲ་་
གནག་སྣུམ་སྟོང་སྐུད་གཤིབས་འདྲ། སྤྱན་དཀྱུས་རིང་ཞིང་མིག་འབྲས་གསལ་
བ། ཚེམས་མདོག་མུ་ཏིག་ལྟར་དཀར་ཞིང་། སྐུ་ཤ་འཇམ་ཞིང་དྲོ་གྲང་་
འཚམས་པ། མཆུ་སྒྲོས་བྱུ་རུ་ལྟར་དམར་བ། གསུང་སྐད་སྙན་ཞིང་སྨྲ་་་



འབྲུག་མོ་ཇོ་རུ་བསུ་བར་མངགས།
485
བརྗོད་མཁས་པ། ཀུན་དང་མཐུན་ཞིང་མཛེས་སྡུག་གི་ཡོན་ཏན་ཡོངས་སུ་
རྫོགས་ཤིང་། འདོད་པའི་སྒྱུ་རྩལ་ལ་མཁས་པ། སྐྱོན་ལྔ་སྤངས་ཤིང་ཡོན་
ཏན་རྒྱས་ཏེ། སྤྱོད་ལམ་གང་ན་སྐྱོན་གྱི་རྣམ་པ་ཕྲ་མོ་ཙམ་ཡང་མེད་དོ། །
གཡས་སྐྲ་གཡས་སུ་ཤད། གཡོན་སྐྲ་གཡོན་དུ་ཤད། སྐྲ་རལ་བ་མི་འཕར་གྱི་
སྐྲ་ནོན་ལ། གཡུ་བྱུ་རུའི་ལན་ཚད་རིང་མོ་བཏགས། དར་ཟབ་རིན་ཆེན་
གྱིས་བརྒྱན་ཞིང་། སྔོན་པོ་གཡུ་ཡི་ཕྲེང་བ། པད་མ་ར་གའི་ག་བེའུ། ཨིཎྜ་
ནི་ལའི་གདུ་བུ། གསེར་གའུ་ཉི་མ་རང་ཤར། སྲམ་ཐུལ་དཀར་ཁྲ་དགུ་་
བརྩེགས། སག་ལྷམ་འཇའ་རིས་སུམ་བརྩེགས་སོགས་རྒྱུན་ཆ་ཚད་མེད་ཀྱིས་
སྤྲས་ཤིང་། གསལ་བའི་ཉི་ཟླའི་འོད་ལ་འཕྱ་བ། ལྷ་དང་དྲང་སྲོང་ཡིན་ཡང་
འདོད་སེམས་སྐྱེས་པ། སྐྱེད་ཚལ་པདྨའི་མཛེས་སྡུག་འཕྲོག་པ། དགྲ་འཆི་
བདག་ཡིན་ཡང་ཅི་གསུངས་སྒྲུབ་པ་ཞིག་བྱས་ཏེ་རྟ་གྲོ་སྨུག་ཁྱུང་རུ་ལ་ཞོན་ཞིང་
རྒྱུགས་ཆས་བསྣམས་ནས་རྨ་སྨད་དུ་ཕེབས་སོ། །
དེ་སྐབས་འགོག་མོའི་ལྷ་སྲས་ཇོ་རུ་དེས། ཨ་མ་དེ་རིང་སྐྱ་ལོའི་སེང་ལྕམ་
འབྲུག་མོ་དེ་འདིར་འོང་གིན་ཡོད་དེར་བསུ་མ་འགྲོ་དགོས་གསུངས་ནས་ཆས་
སོང་། འབྲུག་མོ་དེ་གདོང་བེ་རི་ཆགས་པའི་ཟུར་ལུང་། རྨ་ཡུལ་ཆགས་པའི་
མཇུག་དང་ཉེ་སར། མི་མེད་ལུང་སྟོང་ཞིག་གི་འདབས་སུ་སླེབས་ཚེ། མོ་ལོ་
ཆུང་བ་དང༌། རྒྱུན་ཆ་མང་ཞིང་། འགྲོ་གྲོགས་མེད་པས་དགྲ་ཇག་འདྲ་ཨེ་
ཡོད་སྙམ་པས་དོགས་པ་ཞིག་གློ་བུར་དུ་སྐྱེས་ཏེ་དངངས་སྐྲག་གི་ངང་ནས་འོངས་
ཚེ། ཇོ་རུའང་མི་ནག་རྟ་ནག་ཅན་ཞིག་ཏུ་སྤྲུལ་ནས། དར་མདུང་ནག་པོ་
ནམ་མཁར་བསྙེགས་པ་འདྲ་ཞིག་འཕྱར་ནས་འབྲུག་མོ་ལ་གླུ་འདི་ལྟར་བླངས་
སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །



486
རྟ་རྒྱུག་ཁྲི་གསོལ།
ཟངས་མཁར་དམར་པོའི་ཕོ་བྲང་ནས། །
ང་བེ་རུ་ཉི་མ་རྒྱལ་མཚན་ཟེར། །
དགྲ་ཤ་དམར་ཟ་བྱེད་མི་ཡིན། ། །
དགྲ་ཁྲག་སྐོམ་དུ་འཐུང་མི་ཡིན། །
དགྲ་ནོར་རྒྱལ་ཁ་ལེན་མི་ཡིན། །
དགྲ་མ་ཐུལ་ཀླད་ལ་ཤོར་ལེ་མེད། །
མ་ནུས་བྱམས་སེམས་ཤེས་མི་མིན། །
ཕ་རིའི་བུ་མོ་ཁྲ་རིས་མ། །
ཉོན་དང་འདྲི་རྒྱུ་འགའ་རེ་ཡོད། །
རྒྱུ་རིན་ཆེན་རྒྱབ་ཏུ་ཁུར་བ་འདི། །
སེམས་གཏད་སའི་མི་ཞིག་ཡོད་ངེས་རེད། །
དེ་མེད་ལ་ཁུར་དོན་ཅི་ལ་ཡོད། །་
སྟོད་ཚོང་པས་དྲིལ་ལ་གསེར་སྒམ་བཀལ། །
ཡིད་གཏད་ས་རྒྱ་ནག་དར་ལ་གཏད། །
དར་ཟ་འོག་བོད་ལ་དྲངས་ན་བསམ། །
བོད་སྒང་པའི་རྒྱུ་ནོར་འཕེལ་ན་བསམ།
རྒྱ་ཚོང་པས་མཛོ་ལ་ཇ་མང་བཀལ། །
སེམས་གཏད་ས་དཀར་པོའི་དངུལ་ལ་གཏད། །
དངུལ་དཀར་པོ་རྒྱ་ཡུལ་དྲངས་ན་འདོད། །
ཚོང་ཁེ་སྤོགས་རང་གིས་བླངས་ན་འདོད། །
སྨན་བུ་མོས་རྒྱན་ཆ་ལུས་ལ་བཏགས། །
ཡིད་གཏད་ས་ཚེ་རོགས་བུ་ལ་གཏད། །
དགའ་ངེས་པའི་གྲོགས་གཅིག་ཐུག་ན་སྙམ། །



འབྲུག་མོ་ཇོ་རུ་བསུ་བར་མངགས།
487
ཚེ་གང་གི་སྐྱིད་སྡུག་གཅིག་ན་བསམ། །
བློ་དོན་ལ་འཁེལ་བ་དཀའ་མོ་རེད། །
ཚོང་ཁེ་སྤོགས་ཀྱི་ཁེ་རྒྱལ་ཇག་པས་འཕྲོག །
རྐུབ་བྱི་འདོད་བུ་མོ་གཅེར་བུར་འགྲོ །
བདེན་ཨེ་བསམ་བུ་མོ་ཁྲ་རིས་མ། །
བུ་མོའི་སེམས་དང་ཕག་པ་གཉིས། །
གྲོགས་དང་ལྟོ་ཟས་སེམས་ལ་འཆང་། །
བྱ་ཁྭ་ཏ་དང་ནི་ནག་མོ་གཉིས། །
སྐྱིད་ལྗོན་ཤིང་རྩེ་ནས་ཨག་ཨག་ཨག །
སྡུག་ལུས་ཕུང་མཐོང་ན་དགའ་ལྷང་ལྷང་། །
ནག་མོའི་བློ་དང་ཉ་མོ་གཉིས། །
འཇམ་ལག་པས་བཟུང་ན་རྔ་མ་གཡུག །
བཙན་ལྕགས་ཀྱུས་ཕུག་ན་སླ་མོ་ཡིན། ། །
རྒྱུན་རིན་ཆེན་ཀླུ་ཡི་ཕ་ནོར་འདྲ། །
ལུས་མཛེས་སྡུག་ལྷ་ཡི་བུ་མོ་འདྲ། །
ཁྱོད་གྲོགས་མེད་ཇག་པས་དེད་པ་འདྲ། །
དེ་དཔྱད་ན་འདྲ་མ་འདི་འདྲ་ཡོད། །
གུ་ལང་གསེར་གི་གདུ་བུ་དང་། །
རང་བྱུང་གཟི་ཡི་རྒྱན་ཆ་གཉིས། །
དྲུག་དཀར་གཡུ་ཡི་རྣ་རྒྱན་གསུམ། །
ཕོ་ཕྱུག་པོའི་ལག་ན་ཚེ་འཛོམ་ཡིན། །
འཕྱོར་མོའི་ལུས་ལ་ཉིན་གཅིག་འཛོམས། །
འཛོམས་ལུགས་ཅི་ཡིན་དྲང་པོར་ཤོད། །



488
རྟ་རྒྱུག་ཁྲི་གསོལ།
ཁྱོད་རྒྱབ་ན་ཕ་མིང་ཇི་འདྲ་ཡོད། །
ཁོག་ན་ཤེས་རྒྱ་ཅི་འདྲ་ཡོད། ། །
མ་གསང་ང་ལ་དྲང་པོར་ཤོད། །
གཟན་ལ་རེ་བའི་སྤྱང་ཀི་དང་། །
རི་ལ་འགྲིམ་པའི་གཡང་དཀར་གཉིས། །
མཐོ་རི་བོའི་ངོགས་ནས་མཉམ་ཐུག་རེད། །
ཇག་ལ་འགྲོ་བའི་ཨ་ཕོ་དང་། །
ནོར་རྒྱན་ཆ་བཏགས་པའི་ན་ཆུང་གཉིས། །
མི་མེད་ལུང་པའི་མདོ་ནས་ཐུག །
ཐུག་ལུགས་སྔོན་གྱི་ལས་འབྲས་འདྲ། །
སྔོན་ལས་ཁྱི་དང་ཤུ་བ་འདྲ། །
ལན་ཆགས་ལུས་དང་གྲིབ་མ་བཞིན། །
བཟང་ན་གཏན་གྱི་ཚེ་རོགས་བྱེད། །
མི་རིན་ཆེན་རྟིང་མའི་སྙིང་ནོར་ནི། །
རྒྱུ་རྟ་ནོར་གནང་སྐྱེས་ཞོར་ལ་འབྱུང་། །
འབྲིང་ན་ཐེངས་གཅིག་འདུན་མ་བྱེད། །
གསེར་རྒྱུན་རིན་ཆེན་གནང་ལ་ལེན། །
ནང་གོས་རྐུབ་ཀྱི་ངོ་སྐལ་སྟེར། །
ཐ་ན་གཅེར་བུར་རང་ཡུལ་ལོག །
རྒྱན་ནོར་ཇག་པས་ནོར་ཐོབ་བྱེད། །
ཁྱོད་རང་ཉམ་ཆུང་བྲོས་ཐར་བྱེད། །
ཅི་དགའ་བུ་མོས་བསམ་བློ་ཐོངས། །
ཞེས་གསུངས་པ་དང་། འབྲུག་མོ་ཤིན་ཏུ་སྐྲག་སྟེ་ཁ་འདར་ལུས་འདར་



འབྲུག་མོ་ཇོ་རུ་བསུ་བར་མངགས།
489
ལྗོན་ཤིང་རླུང་གིས་བསྐུལ་བ་ལྟ་བུ་ཞིག་བྱས་ནས་གླུ་འདི་བླངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
གཡུ་ལོ་བཀོད་པའི་ཞིང་ཁམས་ནས། །
རྗེ་བཙུན་འཕགས་མོ་སྒྲོལ་མ་མཁྱེན། །
དེ་རིང་འབྲུག་མོའི་གྲོགས་ལ་བྱོན། །
འཇིགས་སྣང་སེམས་རྩ་སྐྱོ་དང་གཅིག །
རྣ་བར་རླུང་སྒྲས་གཟེར་ལུགས་གཉིས། །
མི་ནག་ཇག་པ་ཆས་ལུགས་གསུམ། །
དེ་རིང་མ་བོས་ལམ་དུ་ཐུག །
བྱམས་སེམས་ཆེ་བའི་ཕ་མ་གཅིག །
དཔའ་སྙིང་འཛོམས་པའི་ཕུ་ནུ་གཉིས། །
རང་ཡུལ་སྐྱིད་པའི་གནས་མལ་གསུམ། །
སྤངས་འདོད་མེད་ཀྱང་རྒྱབ་ཏུ་ལུས། །
ཨ་རེ་སེར་མོ་ལས་སྡུག་མ། །
མི་ནག་བདུད་ཀྱི་ཇག་ཁ་ནས། །
བློས་ན་ཐར་བའི་རེ་བ་གཅིག །
འཐབ་ན་ཐུབ་པའི་ནུས་པ་གཉིས། །
གཅར་ན་སྐྱོབ་པའི་སྙིང་རྗེ་གསུམ། །
དེ་གསུམ་མེད་དུས་ཡང་སྡུག་རེད། །
ཤིག་ཆུང་ཐོག་ལ་སྟ་རེ་གཅིག །
སྦྲང་བའི་ཐོག་ཏུ་དུག་མདའ་གཉིས། །
བུད་མེད་ཐུབ་པའི་དཔའ་རྟགས་གསུམ། །



490
རྟ་རྒྱུག་ཁྲི་གསོལ།
ངོམས་ན་གླིང་ལ་མི་ཁས་འཕྱ། །
ཞུ་ཕོད་མེད་ཀྱང་ཀ་མེད་ཡིན། །
འབྲུག་མོ་མི་བདག་མང་དང་གཅིག །
རྒྱ་ཚ་སྙིང་གདོས་བཙན་དང་གཉིས། །
ཕུ་ནུ་སྟག་གྲལ་འགྲིགས་དང་གསུམ། །།
ཚེ་གཅིག་འདུན་མའི་རེ་བ་མེད། །
ཐེངས་གཅིག་འདུན་མ་ཡོང་དགོས་དེ། །
བཅོམ་འཕྲོག་སྙིང་ནད་ཆེ་དང་གཅིག །
དགའ་ཞེན་སེམས་ན་མེད་དང་གཉིས། །
དཔའ་བོས་རྐུབ་ཀྱི་ཆགས་སེམས་གསུམ། །
མིས་འཕྱ་རང་སྡུག་གཉིས་ཀ་རེད། །
ངའི་མགོ་ལ་བཏགས་པའི་མགོ་རྒྱན་གཅིག །
མགུལ་དུ་བཏགས་པའི་སྐེ་རྒྱན་གཉིས། །
ལུས་ལ་སྤྲོས་པའི་རྒྱན་ཆ་གསུམ། །
ཨ་ཕོ་ཇག་པའི་ནོར་ཐོབ་གྱིས། །
ཐོད་སྐྲའི་རྒྱུན་གྱི་གཡུ་ཆུང་གཅིག ། །
ངོ་ཚ་བསྒྲིབས་པའི་གོས་དང་གཉིས། །
མྱུར་མགྱོགས་རྟ་མཆོག་གྲོ་སྨུག་གསུམ། །
མ་འཕྲོག་འབྲུག་མོའི་ངོ་སྐལ་ཞོག །
འབྱུང་གཞི་ཞན་པའི་རྒས་དང་གཅིག །
དུས་ལ་བབས་པའི་འཆི་བ་གཉིས། །
རང་བྱས་ལས་ཀྱི་རྣམ་སྨིན་གསུམ། །
གང་ལ་གཟུར་ན་ཐར་ཐབས་མེད། །



འབྲུག་མོ་ཇོ་རུ་བསུ་བར་མངགས།
491
ཁྲོ་ཐུང་ཆག་སྒོའི་མདུན་བསུ་གཅིག །
རྒྱ་ཚའི་བཙན་གྱིས་དེད་པ་གཉིས། །
ཇོ་རུ་གདོན་གྱི་སྣ་འདྲེན་གསུམ། །
འབྲུག་མོ་དགྲ་ལག་སྤྱོད་འདོད་རེད། །
མ་ང་ནི་སྐྱོབ་པའི་ལྷ་སྲུང་རྣམས། །
ཐུགས་རྗེ་ཡོད་ན་གཟིགས་རན་རེད། །
ནུས་པ་ཡོད་ན་ཕུལ་རན་རེད། །
འཕྲིན་ལས་ཡོད་ན་མཛད་རོགས་བྱོས། །
ད་ལྟ་མྱུར་དུ་རོགས་རམ་མཛོད། །
ཅེས་ངུ་བཞིན་བསྡད་པ་དང་། བེ་རུ་ཉི་མ་རྒྱལ་མཚན་དེས། ཡཱ་འོ་ན་
ཁྱོད་ཀྱིས་ བཤད་ པ་ བདེན་ པ་ བྱོས། ཁྱོད་ནི་འཕྲོག་བཅོམ་ མི་ བྱེད་ ཅིང་།
ཁྱོད་རང་ནས་བྱིན་པའི་ནོར་དེ་ཚོ་ཞག་བདུན་གྱི་ནང་བར་འདིར་སླེབས་ངེས་
བྱོས། དེ་རིང་བྱིན་ཆོག དེའི་གཏམ་དོན་གསེར་གུ་མོ་དེ་ང་ལ་སྤྲོད་དགོས།
ལར་ཇོ་རུ་ཟེར་བ་དེ་སུ་རེད། ཟོག་རེད་དམ་མི་རེད། རི་དྭགས་འདྲ་བ་ཞིག་
ཨེ་རེད་ཅེས་གསུངས་ཤིང༌། འབྲུག་མོ་ན་རེ། རི་དྭགས་མ་རེད་མི་རེད།
གླིང་དཀར་མི་རྣམས་ཀྱིས་བོས་ན། ཇོ་རུ། ཨབ་གསོད། སྣབས་ལུག
འདྲེ་སྐེ་སྤོར་ཉག་ཟེར་བས་བརྙས་བཅོས་བྱེད་ས། ལྷ་གྲལ་དུ་མཆོད་ན་འདྲེ་ལ་
བརྫུ་བ། འདྲེ་གྲལ་དུ་བཀར་ན་ལྷ་འཁོན་གཏོང་བ། ཕྱུག་པོ་མུ་གེས་ཤི་ན་
དགའ་སྣང་འཆར་བ། དཔའ་བོ་ཁྱིས་རྨུག་ན་མཚར་སྣང་ཤར་འདྲ། དཔོན་
རྒྱུད་ སྤྲང་ ལྷས་ལེན་ལ་ སྐྱིད་ སྣང་ ཤར་ མཁན། རང༌ཇུས་ རྒྱབ་ ཏུ་ བསྒྱུར།
ཨབ་ར་དང་ཆུ་རྩོད་པ། ཟ་རྒྱུ་གྲོ་མ་ལས་མེད་པ་ཞིག་ཡོད། དོན་དུ་སྨུག་པོ་
ལྡོང་གི་རྒྱལ་རྒྱུད། སེང་བློན་གྱི་སྲས་བོ། རྒྱུ་ཚའི་ནུ་བོ། མི་མ་སྐྱེས་ས་
མཐར་འཁྱམས་པ་ཞིག་ཡོད་པས། དེར་འབོད་དུ་འོང་བ་ཡིན་ཟེར། དེ་ཚེ་



492
རྟ་རྒྱུག་ཁྲི་གསོལ།
གསེར་གུ་རྡོ་རྗེ་ཕྲ་ཚོམ་ཅན་དེ་ཕྱག་ཏུ་ཕུལ་ནས་ཞག་བདུན་གྱི་ནང་དེར་་་་་
འཛོམས་པའི་ས་ཆད་བྱས་ཏེ་ཕེབས་སོ། །དེ་ནི་སེང་ཆེན་དང་འབྲུག་མོ་དང་
པོར་མཇལ་བའི་ཕྱག་རྟེན་རྟེན་འབྲེལ་ལ་དགོངས་ཏེ་གསེར་གུ་བཞེས་ཤིང་།
འབྲུག་མོས་བཤད་པའི་གཏམ་རྣམས་ཀྱང་འཕྲིན་ལས་ཀྱི་ཐུགས་རྒྱུད་བསྐུལ་
བའི་བརྡ་ཚིག་ཏུ་གོ་བར་གདའོ། ། །
དེ་ནས་འབྲུག་མོ་སོང་སོང་བས་གངས་དཀར་རྩེ་རུ་སླེབས་པ་དང༌། ཕ་
རིའི་བྱེ་མའི་ལ་བདུན་ན་ཇོ་རུའི་སྤྲུལ་བའི་སྐྱེས་བུ་ཡིད་དུ་འོང་བའི་མི་དཀར་རྟ་
དཀར་ཅན་བདུན་བག་ཕེབས་ཏེ་བཞུགས་འདུག་པར། འབྲུག་མོ་ཡང་དེར་
ཉེ་བར་ཕྱིན་ནས་བལྟས་ཚེ། མི་གཙོ་བོ་དེ་གཞན་དང་མི་འདྲ་བའི་མཛེས་ཤིང་
ལྟ་ན་སྡུག་པ། ཤ་མདོག་དུང་ལས་དཀར་བ། མཁུར་ཚོས་མཚལ་ལས་་་་
དམར་བ། རྒྱུན་གོས་འཇའ་འོད་འཁྱིལ་འདྲ། བཀྲག་མདངས་མེ་ཏོག་རྒྱས་
འདྲ། མི་མིན་ལྷ་ཡི་འཕྲུལ་བུ་ཞིག དགའ་ཡལ་ལེ། འཛུམ་དམུལ་ལེ།
བག་ཡངས་སུ་བཞུགས་འདུག་པར། མོའི་སེམས་དེ་ལ་ཤོར་ཏེ། ཅི་དྲན་
མེད་པར་རི་མོ་བྲིས་པའི་གཟུགས་བཞིན་དུ་གྱུར། མིག་མི་འཛུམ་པར་ཧང་
ངེར་ལུས་པ་དང་། རེ་ཞིག་སྤྲུལ་བའི་སྐྱེས་བུ་དེས་བཀྲ་ཤིས་རྟགས་ཀྱི་འགྱུར་
གླུ་ཟེར་བ་འདི་འབྲུག་མོ་ལ་བླངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
བླ་མ་ཡིད་དམ་དཀོན་མཆོག་གསུམ། །
མི་འབྲལ་སྤྱི་བོའི་རྒྱན་དུ་བཞུགས། །
བཞུགས་ནས་བྱིན་གྱིས་རླབས་སུ་གསོལ། །
ང་འདྲ་ང་ངོ་མ་ཤེས་ན། །
ཉེ་སའི་མ་ཡིན་རིང་སའི་ཡིན། །



འབྲུག་མོ་ཇོ་རུ་བསུ་བར་མངགས།
493
ས་རིང་པོ་རྒྱ་གར་ཡུལ་ནས་ཡིན། །
དེ་རིང་ཐུག་པའི་བུ་མོ་ལགས། །
ཉོན་དང་འདྲི་རྒྱུ་འགའ་རེ་ཡོད། །
ཁྲ་བོ་གླིང་གི་ས་ཆ་ན། །།
ཁེབས་ཆེན་དཔོན་པོ་སུ་འདྲ་ཡོད། །
བྱིན་ཆེན་བླ་མ་ཅི་འདྲ་བཞུགས། །
རྩལ་ཆེན་དཔའ་བོ་དུ་ཙམ་ཡོད། །
ས་ཐག་རིང་ཐུང་ཇི་ཙམ་ཡོད། །
མ་གཡེར་ཆེན་སེང་ལྕམ་འབྲུག་མོ་དེ། །
སློང་ན་སྟེར་རབས་ཨེ་ཡོད་ལགས། །
བལྟས་ན་རིག་རབས་ཨེ་ཡོད་ལགས། །
སྐྱེས་གཟུགས་ཡག་བཞིན་ཇི་འདྲ་གདའ། །
མ་གསང་སྐད་ཆ་དྲངས་པོར་ཤོད། །
སྐྱེས་མོ་རབ་སྐྱེ་གཟུགས་ལྷ་དང་འདྲ། །
ཚེ་བསོད་ནམས་དབང་ཐང་རང་འཁོར་ཡིན། །
སེམས་བསམ་པ་ཤེལ་དཀར་བུམ་པ་འདྲ། །
གཏན་ཚེ་རོགས་བདུད་རྩི་འཁྱིལ་འདྲ་ཡོད། །
གཏམ་གསང་ཐབས་སྒོ་མོ་བརྒྱབ་འདྲ་ཡིན། །
ཚིག་སྙན་མོས་རྒྱལ་ཁམས་ཡིད་དབང་འཕྲོག །
སྨན་མོ་འབྲིང་ཟླ་བའི་ཞལ་བཟང་མ། །
ལས་དབང་ཐང་འཕེལ་འགྲིབ་གཉིས་ཀ་ཡོད། །
བློ་མི་བརྟན་རྒྱ་མཚོའི་ཉ་མོ་བཞིན། །
གྲོགས་དགའ་སྡུག་ཆུ་ཡི་གཉེར་མ་འདྲ། །



494
རྟ་རྒྱུག་ཁྲི་གསོལ།
ཁ་གྲུ་བཞི་བཞི་མདོའི་རྒྱུ་ལམ་འདྲ། ། །
ཚིག་བདེན་རྫུན་བརྒྱ་བཤད་སྟོང་འོང་ཡིན། །
མོ་ཐ་མ་སློག་གི་སྤུ་གྲི་ཡིན། །
བློ་མི་བརྟན་ཁོས་ཀའི་དར་ལྕོག་འདྲ། ། །
གྲོགས་དུ་ཡོད་བསླུ་བའི་བདུད་མོ་ཡིན། །
ངག་མི་བདེན་རྫུན་གྱི་རྐྱལ་བ་ཡིན། །
ཁ་སྨྲ་མཆུ་དབྱེན་སྦྱོར་དཀྲུགས་ཤིང་བྱས། །
སྨན་བུ་མོ་རབ་དེ་ཀུན་ལ་ཕན། །
ཕ་བླ་མའི་ཐབས་ལམ་གྲོགས་ལ་མཁོ། །
གོང་དཔོན་པོའི་ལས་ཀའི་རྒྱན་དུ་འགྲོ། །
སྟག་ཤར་བའི་ལོགས་སྤྱོད་བཅུད་དུ་འགྲོ། །
སྨན་བུ་མོ་འབྲིང་དེ་ཤེལ་དང་འདྲ། །
ཕན་གནོད་མ་ངེས་རྐྱེན་གྱིས་འགྱུར། །
ལྷ་བླ་མའི་ཉམས་རྟོགས་བཟང་ངན་གྱིས། །
ལུས་འབྲེལ་ན་དགེ་སྡུག་གཉིས་སུ་འོངས། །
སྟག་ཤར་བའི་རླུང་རྟའི་དར་རྒུད་གྱིས། །
ལུས་འབྲེལ་ན་བདེ་སྡུག་སྣ་ཚོགས་འོང་། །
སྨན་ཐ་མ་དུག་གི་མེ་ཏོག་འདྲ། ། །
ཕྱི་བལྟས་ན་མིག་ལམ་ཡག་ན་ཡང་། །
ལུས་འབྲེལ་ན་སྲོག་གི་སྤུ་གྲི་ཡིན། །
སྨན་བུ་མོ་འདི་ལ་འཕྲོད་ལུགས་གསུམ། །
སྨན་མོ་རབ་ཡར་ངོའི་ཟླ་བ་བཞིན། །
ལྷ་བླ་མ་གྲུབ་པ་ཐོབ་ཁར་འཕྲོད། །



འབྲུག་མོ་ཇོ་རུ་བསུ་བར་མངགས།
།
495
སྟག་ཤར་བའི་ལས་ཀླུང་དར་དུས་འཕྲོད། །
ལས་ལམ་ལ་འགྲོ་བའི་གྲོགས་སུ་འགྱུར། །
སྨན་མོ་འབྲིང་ལྷ་བྱ་ཁུ་བྱུག་འདྲ། །
ངན་སྡོམ་པ་ཤོར་ཁའི་དཔྱིད་དུས་དང༌། །
གཞིས་འཁོར་བ་འཛིན་པའི་སོས་དུས་གཉིས། །
སྟག་ཤར་བ་བྱེས་མགྲོན་གྲོགས་སུ་རྙེད། །
སྟབས་ལེགས་ན་ཕན་མེད་གནོད་མེད་རེད། །
སྟབས་ཉེས་ན་གྱོད་ཀྱི་སྣ་འདྲེན་ཡིན། །
སྨན་ཐ་མོ་དུག་གི་ས་བོན་འདྲ། །
ལྷ་བླ་མ་དམྱལ་བར་འགྲོ་ཁར་རྙེད། །
སྟག་ཤར་བས་རང་སྲོག་ཕུང་ཁར་རྙེད། །
སྔོན་མི་སྐྱིད་སྣ་ས་སྡུག་ལ་སྦྱར། །
གཞུག་མི་སྐྱིད་ཕ་མིང་གྱོད་ཀྱིས་མནར། །
ཡུལ་མི་བདེ་འཁྲུག་པའི་གཞི་མ་བཞག །
གཏམ་དེ་ཚོ་དཔྱད་ན་བདེན་པར་འདུག །
ལམ་ཐག་རིང་གྲུ་གུ་ལྡོག་ལྡོག་བྱས། །
ས་རྒྱུས་མེད་སྐྱི་སེར་རྒྱུག་རྒྱུག་བྱས། །
དུས་དེ་རིང་ལམ་ཐུག་བུ་མོ་ཁྱོད། །
ཉམས་བརྟག་ན་འདྲ་མ་འདི་འདྲ་ཡོད། །
བྱ་ནེ་ཙོ་གཟན་འཚོལ་ཆང་དང་ཐུག །
ལྟོ་འགྲངས་རྗེས་གཟེབ་ལ་ཆུག་ཉེན་གདའ། །
སྟག་ཤར་བ་ཇན་འགྲོས་རྐུན་ཟོག་རྙེད། །
རྔོན་མ་སོད་གྱོད་ཀྱི་སྣ་འདྲེན་འདྲ། །



496
རྟ་རྒྱུག་ཁྲི་གསོལ།
ང་བློན་པོ་གླིང་འོང་བུ་མོར་ཐུག །
མ་འབྲུག་མོ་མི་ཐོབ་སྔ་ལྟས་རེད། །
མོ་ཕལ་བ་རི་སྐྱེས་རྩྭ་ལས་མང་། །
གཏན་ཚེ་གྲོགས་རིན་ཆེན་གསེར་ལས་དཀོན། །
གསེར་སེར་པོས་བཙལ་ན་རི་ནས་རྙེད། །
སྨན་བུ་མོ་མ་རྙེད་ས་མཐའ་བསྐོར། །
གཏམ་གོ་ན་རྣ་བའི་བུ་རམ་གྱིས། །
མ་གོ་གླུ་ལ་བསྐྱར་ལེན་མེད། ། །
ཅེས་གསུངས་པ་དང་། སྐྱ་ལོའི་སེང་ལྕམ་འབྲུག་མོ་དེ་ཇོ་རུས་ཐུགས་
རྗེས་སྒོ་གསུམ་དབང་དུ་བསྡུས་པས་རང་དབང་གི་བརྟན་པ་བྲལ་ཏེ། ཤོག་སྐྱ་
རླུང་གིས་བསྐྱོད་པ་འདྲ་ཞིང་། ཡིད་ཆགས་པ་ལུས་ཀྱིས་མི་བཟོད་པ་ཞིག་བྱུང་
ནས། མི་དགའ་ཁ་ན་སྨྲས་ཀྱང་། ཁོང་ནས་འཛུམ་མདངས་ཤོར་ཞིང་།
གསང་འདོད་ཞེ་ན་ཡོད་ཀྱང་། གསང་ཚིག་ཁ་ནས་ཤོར། ངོ་ཚ་ཕུག་ལ་སྦས་
ཀྱང༌། རང་རྒྱུས་མི་ལ་ཤོར་རོ། ཕྱི་ལུས་གོས་ཀྱིས་གཡོགས་ཀྱང༌། ནང་
སེམས་རྗེན་པར་སྟོན་པ་ཞིག་ཏུ་གྱུར་ཏེ། ཅི་ཆ་མེད་པར་སྐལ་བ་བཟང་ཚུལ་
གྱི་གླུ་འདི་ཚེ་གླུ་འགྱུར་མེད་ཀྱི་རྟ་ལ་དྲངས་ནས་ཕུལ་ལོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
ས་འདི་ས་ངོ་མ་ཤེས་ན། །
ས་རྨ་ཡུལ་བྱེ་མའི་ལ་བདུན་རེད། །
ང་འདྲ་ང་ངོ་མ་ཤེས་ན། །
གླིང་དཀར་པོའི་གཡང་གི་ནོར་བུ་ལ། །
སྲུ་འབྲུག་མོ་ཟེར་བའི་གྲགས་པ་ཅན། །



འབྲུག་མོ་ཇོ་རུ་བསུ་བར་མངགས།
497
ལུས་བཀྲག་མདངས་འཛོམས་པ་ང་རང་ཡིན། །
བྱ་ངང་པས་མ་དྲོས་མཚོ་མོ་བསམ། །
མཚོ་བསྐྱུར་ནས་སོང་ན་དོན་མེད་ཡིན། །
ཁྱེད་བློན་པོས་སེང་ལྕམ་འབྲུག་མོ་བསམ། །
ང་འབྲུག་མོ་བསྐྱུར་ན་དོན་མེད་ཡིན། །
རེད་ཨེ་བསམ་རྒྱ་གར་བློན་པོ་ལགས། །
ཤར་ཁྲ་མོའི་གླིང་གི་ས་ཆ་ནས། །
དཔོན་ཁེབ་ཆེན་ལྷ་སྲས་མཆེད་བཞི་ཡོད། །
གླིང་གསེར་ཁྲི་སེར་པོ་སྤྱི་ནོར་རེད། །
རྟ་མགྱོགས་པ་ཡོད་ན་སུ་བཞུགས་ཡིན། །
རྩལ་ཆེན་ཕུ་ནུ་སུམ་ཅུ་ཡོད། །
རྟ་མགྱོགས་ན་ཕུ་ནུས་སུས་ལོན་ཡིན། །
སྒ་སྐྱ་ལོའི་སེང་ལྕམ་འབྲུག་མོ་ང་། །
རྟ་མགྱོགས་པའི་རྒྱབ་ལ་བཞག་ནས་ཡོད། །
མགྱོགས་བྱ་ལམ་ཟིན་ན་རང་ལག་ཡིན། །
ལྟ་བསམ་ན་ལྟད་མོ་དེ་ག་རེད། །
ས་རྨ་ཡུལ་གསེར་བྱེས་བཀང་ན་ཡང་། །
ཉོ་བསམ་ན་འབྲུག་མོ་ཁུག་བསམ་མེད། །
སློང་མཁས་ན་འབྲུག་མོ་སྟེར་མི་མེད། །
ཤིང་ཤུག་པའི་ལོ་འདབ་ཡར་རྒྱས་དེས། །
བྱ་ཁུ་བྱུག་ཨེ་འཁོར་བསམ་པ་མེད། །
རླུང་བསེར་བུས་ལོ་འདབ་སྐྱོད་པའི་དུས། །
སྙན་ལྷ་བྱ་མགྲོན་དུ་བོས་པ་འདྲ། །



498
རྟ་རྒྱུག་ཁྲི་གསོལ།
གླིང་དཀར་སེང་ལྕམ་འབྲུག་མོ་ངས། །
ས་ཐག་རིང་བློན་པོ་བསམ་པ་མིན། །
བུ་ཇོ་རུ་གདན་འདྲེན་འོངས་པ་འདི། །
བློན་བེར་དཀར་བསུ་མར་འོངས་པ་འདྲ། །
དམའ་ས་གཞིའི་རླན་དྲོད་ཡར་འགྲོ་གཅིག །
དགུང་ཨ་སྔོན་ཉི་ཆར་ཐུར་འབེབས་གཉིས། །
དུས་བཏབ་མཚམས་མེད་ཀྱང་རང་འཛོམས་རེད། །
སྐྱིད་མཉམ་འབྲེལ་འཇའ་ཚོན་གུར་ཁང་ཕུབ། །
དེས་མི་ཚད་འདྲ་མ་འདི་འདྲ་ཡོད། །
བོད་གངས་ཅན་རྫ་ཆབ་བསིལ་མ་དེས། །
ལྷོ་རྒྱ་གར་གུར་གུམ་མེ་ཏོག་གི། །
ཁུ་ཨེ་ལོན་གཙང་བའི་དྲོད་གྲང་རེད། །
གཉིས་མཐུན་ན་བུམ་པའི་ནང་བཅུད་འགྲོ། །
ཁྱོད་རྒྱ་གར་བློན་པོ་བེར་དཀར་གྱིས། །
སྒ་སྐྱ་ལོའི་སེང་ལྕམ་འབྲུག་མོ་ང༌། །
གྲོགས་ཁུག་མིན་སྔོན་གྱི་ལས་འབྲས་ཡིན། །
གཉིས་མཐུན་ན་འཁོར་བའི་རྒྱན་དུ་འགྲོ། །
གཏམ་གོ་ན་རྣ་བའི་བདུད་རྩི་ཡིན། །
མ་གོ་གླུ་ལ་འོར་ལེན་མེད། །
ཁྱོད་བློན་པོའི་ཐུགས་ལ་དེ་ལྟར་ཟུངས། །
ཞེས་སྨྲས་པ་དང་། བློན་པོས་མི་རྒྱུས་མེད་ཀྱི་གཏམ་ལ་ཡིད་རྟོན་ཆེར་
མེད་པས་ཁྱོད་འབྲུག་མོ་རང་ཨེ་ཡིན་ཞེས་དྲིས་ཚེ། འབྲུག་མོས་ངེས་པར་ཡིན་
ཞེས་མནའ་བོར་ཞིང་། གྲུབ་པ་རྒྱལ་མོའི་ཚེ་ཆང་དེ། ཇོ་རུ་ལ་འདྲེན་དགོས་



འབྲུག་མོ་ཇོ་རུ་བསུ་བར་མངགས།
499
ནའང་ ཇོ་རུ་ སྤྲུལ་ བའི་ བདག་ པོ་ ཡིན་ པས་ ཡིད་ཀྱིས་ མཆོད་ན་ འཐུས་ སྙམ།
བདུད་རྩིའི་དྭངས་མ་སྲིན་མཛུབ་ཀྱིས་བླངས་ནས་ཕུད་མཆོད་པས་བློན་པོའི་
རྩར་ཤར་སེ་བབས་པས་ཐེ་ཚོམ་ཕྲན་བུ་ཞིག་སྐྱེས་ཤིང་། དེ་རྗེས་བློན་པོ་ལ་
དྲངས། ཕན་ཚུན་མཐུན་པའི་གསུང་གླེང་ཞིབ་རྒྱས་མཛད། གླུ་བྲོ་བདེ་སྟོང་
གི་རྩེ་དགའ་ལ་ལོངས་སུ་སྤྱད་པས་སྐུ་གསུང་ཐུགས་ཀྱི་དགྲ་ལྷ་ཝེར་མ་རྣམས་
དགྱེས་པས་གཟི་མདངས་བསྐྱེད། འཇིག་རྟེན་པའི་དྲེགས་པ་ཅན་རྣམས་ལས་
ལ་བསྐུལ། ཕྱོགས་བཞིའི་དགྲ་བཞི་ཐུལ་པའི་རྟེན་འབྲེལ་འགྲིགས། གཉིས་
མཐུན་པའི་གཏམ་གླེང༌། ས་མི་འཕྱུགས་པའི་རྟགས་སུ་ཕ་བོང་ཆེན་པོ་ཞིག་
ཡོད་པ་དེ་རྟགས་ལ་བཞག ཚིག་མི་འགྱུར་བའི་མཐའ་མནའ་ཡིས་བགགས།
དོན་མི་འགྱུར་བའི་ལག་རྟགས་སུ་འབྲུག་མོས་རྒྱ་གར་བློན་པོ་ལ་དར་དཀར་པོ་
གཅིག་ལ་མདུད་པ་དགུ་བརྒྱབ་སྟེ་སྦྱིན། བློན་པོས་འབྲུག་མོ་ལ་ཤེལ་གྱི་གདུ་བུ་
ཞིག་བྱིན་ཏེ། འབྲལ་མི་བཟོད་པ་ལྟ་བུའི་ངང་ནས་སླར་སྲིབ་ལུང་ནགས་རྒྱལ་
ཕྱུག་མོ་ལ་འཛོམ་པའི་དུས་ཆད་བགོས་ཏེ་སོ་སོར་ཕེབས་སོ། །
དེ་ནས་འབྲུག་མོས་ལ་བརྒལ་ཏེ་འཁན་ལུང་རི་དྲུག་ཏུ་སླེབས་པ་དང་།
ཉིན་སྲིབ་མེད་པར་ ཨབ་ཁུང་རེའི་སྒོ་ན་ཇོ་རུ་རེ་བསྡད་ཡོད་པ་མཐོང་ནས།
ཇོ་རུའི་ཆོ་འཕྲུལ་ལ་ཞེད་ནས་འགྲོ་མ་ཕོད་པས་ཕ་བོང་རྟ་འདྲའི་རྩར་ཡིབ་ནས་
བསྡད་ཚེ། རེ་ཞིག་ཇོ་རུས་སྤྲུལ་པ་གཅིག་ཏུ་བསྡུས་ཏེ། ཇོ་རུ་གཅིག་གིས་
ཨབ་ར་ཆེ་བ་ཞིག་བསད་ནས་འདུག་གོ། ། འབྲུག་མོ་ཡར་ལངས་ནས་ཇོ་རུ་
ཞེས་ལན་གསུམ་བོས་ཏེ། ཇོ་རུས་མོ་མཐོང་མ་ཐག་འབྲུག་མོ་དང་འདྲེ་མོ་ནོར་
ནས། འུར་རྡོ་ཆུ་མིག་དགུ་བསྒྲིལ་དེ་ཚུར་བླངས་ནས་འུར་རྡོ་བསྐུལ་བའི་གླུ་
ཐུང་འདི་བླངས་སོ། ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །



500
རྟ་རྒྱུག་ཁྲི་གསོལ།
སྐྱབས་དཀོན་མཆོག་གསུམ་ལ་གསོལ་བ་འདེབས། །
བུ་ཇོ་རུས་བདུད་སྲིན་ཐུལ་བར་ཤོག །
ས་རྨ་སྨད་འདྲེ་དང་ཨབ་རའི་ས། །
བུ་ཇོ་རུ་འདྲེ་བདུད་ཁ་གནོན་བྱེད། །
ང་ཇོ་རུ་སླེབས་དང་ཚུན་ཆད་ནས། །
འདྲེ་མ་དགོས་མི་ཡི་འགྲོ་འོང་ཆད། །
མི་མ་དགོས་སྐྱི་སེར་རྒྱུ་ལམ་མེད། །
ལྷ་གོང་མས་སྦྲང་ཆར་འབེབས་ས་ཡིན། །
གཉེན་སྐུ་ལྷས་མདའ་རྩེད་བྱེད་ས་ཡིན། །
ཀླུ་གཙུག་ལའི་ནོར་གྱི་གདན་ས་ལ། །
དུས་དེ་རིང་འདྲེ་མོས་སྐོར་རྒྱུག་བྱེད། །
ཁྱོད་འོངས་པས་མི་ཚད་འབོད་སྐད་བཏང༌། །
བཙན་ཡིན་ན་རི་གསུམ་རྩེ་ལ་སོང་། །
བདུད་ཡིན་ན་ལུང་གསུམ་མདོ་རུ་སོང་། །
འདྲེ་མོ་ཁང་རལ་ནང་ལ་སོང་། །
ཐེའུ་རང་བྲག་ཕུག་ནང་ལ་སོང་། །
རྒྱལ་བསེན་སྒར་གྲོང་བར་ལ་སོང་། །
འདྲེ་སྔོན་འོངས་ཡིན་ན་སོ་ལ་བསྟིམས། །
སོ་སུམ་ཅུ་འདྲེ་ཡིས་གླུད་དུ་ཁྱེར། །
སླད་རྗེས་འོངས་ཡིན་ན་སྐྲ་ལ་བསྟིམས། །
སྐྲ་རྒྱ་ལྕང་རྗེས་འོངས་ཡས་སུ་ཁྱེར། །
སྐྱིད་ལ་གསུམ་བརྒལ་བས་ཧབ་དགོད་ལས། །
སྡུག་ཁ་འདྲེ་བཀག་པས་ངུ་དབྱངས་སྐྱིད། །



འབྲུག་མོ་ཇོ་རུ་བསུ་བར་མངགས།
501
སྐྱིད་ཉིན་མོའི་གཞུག་ན་མཚན་མོ་ཡོད། །
མཚན་སྨག་རུམ་སྐྱ་རེངས་སྣ་འདྲེན་ཡིན། །
མ་རུངས་འདྲེ་ཡི་ཆོ་འཕྲུལ་དེ། །
མི་ཐུལ་གཅོད་པའི་སྟེང་ལ་བསྐྱེད། །
གཅོད་པས་འདྲེ་ལ་ཨར་གཏད་ནས། །
སྡུག་བསྔལ་བདེ་བའི་སྣ་འདྲེན་ཡིན། །
འུར་ཁྲ་ཐུང་དགྲ་ལྷའི་རྟེན་མཁར་ཡིན། །
སྒྲུབ་རྡོ་མ་མོའི་ཐུན་རྫས་འདིས། ། །
འདྲེ་ཡིན་ན་རྣམ་ཤེས་བདེ་ཆེན་དྲོངས། །
མི་ཡིན་ན་བར་ཆད་སྲུང་དུ་གསོལ། །
གླུ་གོ་ན་རྣ་བའི་བུ་རམ་གྱིས། ། །
མ་གོ་གླུ་ལ་འགྲེལ་བ་མེད། །
ཅེས་འུར་རྡོ་འཕངས་ཏེ་འབྲུག་མོའི་སྐྲ་དང་སོ་ལ་ཕོག མགོ་སྐྲ་མེད་
ཟངས་སྐྱོགས་འདྲ་ལེ། ཁ་སོ་མེད་བྲག་ཁུང་འདྲ་བ་ཞིག་བྱས་ཤིང༌། སྡུག་
བསྔལ་དཔག་ཏུ་མེད་པས་མནར་ནས་ངུ་བཞིན་བསྡད། དེ་ནས་ཇོ་རུ་ཕྱིར་
ཕེབས་ནས་ མ་འགོག་མོ་ལ། དེ་རིང་འབྲུག་མོ་འདིར་སླེབས་འདུག་མོད།
འོན་ཀྱང་ཁོ་མོ་ལྷན་དུ་སྔོན་རྒྱུག་གི་འདྲེ་དང་། རྗེས་འབྲང་གི་བདུད་མང་
བས་དེ་ཚོ་ཚང་མ་བཏུལ་ཟིན། འབྲུག་མོ་ཕ་བོང་རྟ་འདྲའི་གམ་ན་ངུ་འབོད་
ལྷང་ལྷང་བྱེད་འདུག་གོ། ། དེ་དོན་དངོས་སུ་བག་མའི་སྣ་འདྲེ་འདུལ་བའི་
ཕྱིར་དང་། འབྲུག་མོའི་ལུས་ལ་གཟི་བྱིན་བསྐྱེད་པའི་སྣང་བ་སྐྱེས་བྱུང་ཞེས་
ཟེར། །
དེ་ནས་འཕྲལ་དུ་འགོག་མོ་འབྲུག་མོའི་རྩར་སོང་སྟེ་སྐད་ཆ་དྲིས་པས་ལོ་
རྒྱུས་ཞིབ་ཏུ་བཤད། མོ་ནི་ཉམ་ཐག་པར་གནས་ཤིང་། འགོག་མོ་ན་རེ།



502
རྟ་རྒྱུག་ཁྲི་གསོལ།
བུ་མོ་ཁྱོད་ཀྱིས་སྡུག་བསྔལ་མ་བྱེད་ཅིག ཡར་འགྲོ་དང་ཁྱོད་ཀྱི་ལུས་འདི་ནི་
སྔར་ལས་མཛེས་པ་ཞིག་འོང་བ་ནི་ཇོ་རུ་ལ་ཞུས་ན་འོང་ངེས། ཇོ་རུའི་ཅི་བྱས་
ཐམས་ཅད་རྫུ་འཕྲུལ་ ཁོ་ན་ཡིན་པས་སྐྱོན་མེད་ཟེར་བས་ཡར་ཁྲིད་པ་དང་།
ཇོ་རུས་ཨ་འབྲུག་མོ་ཡིན་ལ། ངས་འདྲེ་མོ་དང་ནོར་བས་ལས་ཚབས་ཆེན་
བསགས། ཁྱོད་ཚུར་འོངས་ན་ཆོག་སྟེ། འབོད་སྐད་བཏང་དོན་ཅི་ཡིན།
ང་ཇོ་རུ་དང་ཐུག་མ་འདོད་ན་ས་རྨ་སྨད་དུ་འོངས་དོན་ཅི་ཡོད། དེས་མི་ཚད་
ང་འབྲུག་མོ་ཡིན་ཞེས་སྨྲས་ན་དེ་ཙམ་ཅི་ལ་འོང་། འོན་ཀྱང་ཚར་བའི་ལས་ལ་
འགྱོད་པས་ཅི་ཕན་གསུངས། སྐྱ་ལོའི་སེང་ལྕམ་འབྲུག་མོ་དེས་སྡུག་བསྔལ་
མཐོང་ཚུལ་གྱི་གླུ་ཞུས་དང༌། གླིང་དཀར་གྱིས་གདན་འདྲེན་ལ་བཏང་ལུགས་
སོགས་ཀྱི་གླུ་འདི་ཚེ་གླུ་འགྱུར་མེད་ཀྱི་རྟ་ལ་དྲངས་ཏེ་ཕུལ་ལོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
མ་ཐུགས་རྗེ་སྒྲོལ་དཀར་ཚེ་ཡི་ལྷ། །
བུ་མོས་གུས་ལ་ཐུགས་རྗེས་གཟིགས། །
ས་འདི་དང་ས་ངོ་མ་ཤེས་ན། །
ས་རྨ་སྨད་གཡུ་ལུང་སུམ་མདོ་རེད། །
སྨན་ང་དང་ང་ངོ་མ་ཤེས་ན། །
སྒ་སྐྱ་ལོའི་སེང་ལྕམ་འབྲུག་མོ་ཡིན། །
དེ་ནས་ལྷ་སྲས་ཇོ་རུ་ལགས། །
ཉོན་དང་ཞུ་རྒྱུ་འགའ་རེ་གདའ། །
སྤང་ནགས་ཚལ་རྒྱས་པའི་རི་ལུང་ན། །
ཕ་སྐྱ་ལོའི་ཕྱུག་གི་སྡེ་བ་ན། །
སྨན་འབྲུག་མོའི་རང་ཁྱིམ་རང་བཟུང་ལ། །



འབྲུག་མོ་ཇོ་རུ་བསུ་བར་མངགས།
503
གླིང་དཔའ་ཐུལ་དཔུང་བའི་རྩེ་ཡ་དང་། །
རྟ་འདོ་བས་རྐང་བྲོ་བརྡུང་བ་བསམ། །
བུ་ཇོ་རུས་རང་བདག་བྱེད་པར་བསམ། །
སྨ་ཉེས་མེད་རང་ཁྱིམ་འདུག་པ་ལ། །
ལས་དེ་འདྲ་བྱེད་དགོས་ཡེ་ནས་མེད། །
མཐོ་རི་མགོའི་དར་ལྕོག་རྒྱུང་ཡག་མ། །
འགྲོ་དབང་མེད་དར་ཡུ་རི་བོས་བཟུང་། །
འདུག་མི་བདེ་དར་ལྕེ་རླུང་གིས་བསྐྱོད། །
མཐོ་རི་གསུམ་མི་སྡུག་འདུག་ཞོར་རེད། །
རླུང་བསེར་མ་མི་སྡུག་འགྲོ་ཞོར་རེད། །
དར་ཉེས་མེད་ཆད་པ་གཅོད་འདོད་རེད། །
ཕྱུག་སྐྱ་ལོའི་སེང་ལྕམ་འབྲུག་མོ་ང་། །
འགྲོ་དབང་མེད་ཕུ་ནུས་བདག་འཛིན་བྱས། །
འདུག་དབང་མེད་ཇོ་རུས་རྔན་ཆེན་འདོད། །
གླིང་ཕུ་ནུ་མི་སྡུག་རྩོད་ཞོར་རེད། །
བུ་ཇོ་རུ་མི་སྡུག་རྩེ་ཞོར་རེད། །
སྡུག་ཉེས་ཆད་འབྲུག་མོའི་ལས་ལ་ཚང་། །
བུ་ཇོ་རུ་ལྷ་ནས་བསྐོས་ལེ་ཟེར། །
ལྷ་ཀོ་ལོང་ཡོད་ན་འབྲུག་མོས་བཤགས། །
ཀླུ་ཉེས་འཁོན་བྱུང་ན་འབྲུག་མོས་བཤགས། །
དེ་ནས་ལྷ་སྲས་ཇོ་རུ་ལགས། །
ལྷ་སྲས་མི་ཡུལ་བྱོན་པ་ལ། །
ཞབས་ཏོག་འབྲུག་མོ་ང་ལ་བབས། །



504
རྟ་རྒྱུག་ཁྲི་གསོལ།
ཁྱོད་ཇོ་རུ་སྤྲུལ་པའི་བདག་པོ་ཡིན། ། །
ང་འབྲུག་མོའི་ལུས་ལ་གཟི་བྱིན་ཕོབ། །
ང་རྒས་མེད་ལང་ཚོའི་མཛེས་སྡུག་བྱིན། །
ང་ནད་མེད་བདེ་བའི་དངོས་གྲུབ་སྩོལ། །
ས་མདོ་རྒྱལ་ཁབ་བཅོ་བརྒྱུད་ན། །
དྭངས་སྨན་འདྲ་འདྲ་བཅོ་བརྒྱད་ཡོད། །
དེར་མི་འདྲའི་འབྲུག་མོར་མཛེས་གཡང་ཕོབ། ། །
ཅི་གསུང་བཀའ་དེ་བསྒྲུབ་ངེས་ཡིན། །
གླུ་གོ་ན་རྣ་བའི་བུ་རམ་གྱིས། ། ་
མ་གོ་གླུ་ལ་འགྲེལ་བ་མེད། །
ཅེས་ཞུས་ནས། ཇོ་རུའི་ཞལ་ནས། ཡཱ་འོ་ན། ང་ཡི་ཚེ་རབས་ལས་
ཀྱི་རྟ་དེ་ད་ལྟ་རྐྱང་མ་བརྒྱ་བུ་བརྒྱའི་ཁྲོད་ན་རྟ་མིན་རྐྱང་མིན་ཅང་ཤེས་ཤིག་ཡོད་
པ་དེ་འཛིན་དགོས་ན། མ་འགོག་མོ་དང་ཁྱོད་འབྲུག་མོ་གཉིས་མ་གཏོགས་
གཞན་སུས་ཀྱང་མི་ཟིན། ཁྱོད་གཉིས་སོང་དང་རྟས་མི་སྐད་གོ། ། མངོན་
ཤེས་ཐོགས་མེད་ཡོད། རྫུ་འཕྲུལ་ཅི་ཡང་སྒྱུར་ནུས། རྟ་མ་ཟིན་ཤོར་དོགས་
བྱུང་ན། ངའི་ཕུ་བོ་དང་ནུ་བོ་གཉིས་གདུང་ཤུགས་ཀྱིས་བོས་དང༌། ཉི་ཟླ་
འཕྲུལ་འཛིན་གྱི་ཞགས་པས་འཛིན་རོགས་བྱེད་དུ་འོངས། རྟ་ཟིན་ནས་ཤོར་
ན་ཨ་མ་ལེན། རྟ་ངོ་མ་ཤེས་འབྲུག་མོ་ལེན། འབོད་པ་མ་བྱས་གཉིས་ཀ་ལེན།
གྲོགས་དན་མ་བྱས་ཕུ་ནུ་ལེན། དེ་ལོན་པའི་དམ་བཅའ་ཕུལ་དང་། ལུས་ལ་
ལང་ཚོའི་གཟི་བྱིན། ངག་ལ་བདེན་ཚིག་ནུས་པའི་བྱིན་ཆེན་ཕབ་ཆོག་་་་
གསུངས། འབྲུག་མོས་བཀའ་སྒྲུབ་པའི་ཁས་ལེན་བྱས། དེ་ནས་འགོག་མོའི་
ལྷ་སྲས་ཇོ་རུ་དེས་འཇིག་རྟེན་ཡུལ་སྲོལ་དང་བསྟུན་ནས་བག་མ་འོངས་པ་དང་
གཡང་འགུགས་ཀྱི་ཚུལ་དུ་ཐུགས་མི་རྟོགས་པའི་ངང་དུ་མཉམ་པར་བཞག་ནས་



505
འབྲུག་མོ་ཇོ་རུ་བསུ་བར་མངགས།
འབྲུག་མོའི་ལུས་ལ་བྱིན་ཆེན་ཕབ་པའི་གླུ་འདི་དཀར་མོ་ལྷ་འབོད་ཀྱི་རྟ་ལ་་
དྲངས་ནས་བླངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
རྩ་གསུམ་ལྷ་དང་ཆོས་སྐྱོང་རྣམས། །
ཐམས་ཅད་ཇོ་རུའི་གྲོགས་ལ་བྱོན། །
ཕུ་བོ་དུང་ཁྱུང་དཀར་པོ་དེ། །
མི་དཀར་ཁྱུང་གི་མགོ་བོ་ཅན། །
དགྱེས་པའི་གད་མོ་ཤ་ར་ར། །
རྩ་གསུམ་ཆོས་སྲུང་གནས་ནས་བཞེངས། །
ལྷ་མོ་རྣམས་ཀྱི་གཟི་བྱིན་བསྡུས། །
སེང་ལྕམ་འབྲུག་མོའི་ལུས་ལ་སྩོལ། །
ནུ་བོ་ཀླུ་སྦྲུལ་འོད་ཆུང་དེ། །
མི་སྔོན་སྦྲུལ་གྱི་མགོ་བོ་ཅན། །
དགའ་བའི་འཛུམ་མདངས་ཡ་ལ་ལ། །
འོག་ཕྱོགས་ཀླུ་ཡི་ཡུལ་ནས་བཞེངས། །
ཀླུ་མོ་རྣམས་ཀྱི་མཛེས་གཡང་དེ། །
དེ་རིང་འབྲུག་མོའི་ངག་ལ་སྩོལ། །
སྲིང་མོ་ཐ་ལེ་འོད་དཀར་ཅན། །
བུ་མོ་རྒོད་ཀྱི་ཐུལ་གོས་གྱོན། །
མཛེས་པའི་ཟུར་མིག་གྱི་ལི་ལི། །
བར་ཕྱོགས་གཉན་གྱི་གནས་ནས་བཞེངས། །
རྒྱ་བོད་མི་ཡུལ་བདེ་སྐྱིད་གཡང་། །



506
རྟ་རྒྱུག་ཁྲི་གསོལ།
དེ་རིང་འབྲུག་མོའི་ཡིད་ལ་སྩོལ། །
མགྲོན་ཡག་རླུང་རྟ་ཝེར་མ་སོགས། །
སྐྱེས་བུའི་འགོ་བའི་ལྷ་སྲུང་རྣམས། །
དེ་རིང་སྐྱེས་བུའི་གྲོགས་ལ་བྱོན། །
ཟླ་བ་གཞོན་ནུའི་ཞལ་ཁྱིམ་གཅིག །
པདྨ་རྒྱས་པའི་བཀྲག་མདངས་གཉིས། །
གནག་སྣུམ་བུང་བ་ལྟ་བུའི་སྐུ། །
སེང་ལྕམ་འབྲུག་མོའི་ལུས་ལ་སྩོལ། །
སྙན་འགྱུར་དྲི་ཟའི་རྒྱུད་མང་གཅིག །
ཁུ་བྱུག་སྔོན་མོའི་གསུང་སྐད་གཉིས། །
ཀ་ལ་པིང་ཀའི་དབྱངས་སྙན་གསུམ། །
སེང་ལྕམ་འབྲུག་མོའི་ངག་ལ་སྩོལ། ། །
ཁམས་གསུམ་དབང་དུ་འདུ་བ་གཅིག །
སྲིད་གསུམ་ཟིལ་གྱིས་གནོན་པ་གཉིས། །
ཆེ་དགུའི་བླ་ཡིད་འཕྲོག་པ་གསུམ། །
སེང་ལྕམ་འབྲུག་མོའི་ཡིད་ལ་སྩོལ། །
མོ་ལུས་སྔར་ལས་མཛེས་པར་ཤོག །
མཛེས་པས་ཁྲོམ་ཁ་ཆོད་པར་ཤོག །
གླིང་རུའི་བུ་མོ་ཨ་འབྲུག་འདི། །
འཛམ་གླིང་བུ་མོའི་རྒྱུན་དུ་ཤོག །
ཀླུ་བླངས་ཚད་ཆོས་ལ་འགྱུར་བར་ཤོག །
ངག་བཀུག་ཚད་དོན་དང་ལྡན་པར་ཤོག །
ཅེས་གསུངས་ནས་ཕྱག་གིས་བྱུག་བྱུག་མཛད་པས། འབྲུག་མོ་སྔར་ལས་



འབྲུག་མོ་ཇོ་རུ་བསུ་བར་མངགས།
507
གཟི་མདངས་རྒྱས་ཤིང་སྐྱེ་གཟུགས་ཀྱང་སྔར་བས་དགུ་འགྱུར་གྱིས་ལྷག་པ་ཞིག་
བྱུང་ངོ༌། ། དེ་ནས་འབྲུག་མོའང་ཇོ་རུ་མ་བུའི་སྦྲ་ནང་དུ་འགྲོ་འདོད་མ་སྐྱེས་
ཤིང་། སྦྲ་ཐོག་ཏུ་ལྷན་པ་དགུ་བརྩེགས་ཡོད་པས་ནང་དུ་མ་སོང་བས། ཇོ་
རུས་ནམ་མཁར་གཟིགས་སྟངས་ཀྱིས་འཕྲལ་སྡེ་བརྒྱད་རྣམས་ནས་ཆར་པ་དྲག་
པོ་ཕབ་པས། འབྲུག་མོའང་སྐྱབས་སྦྲ་ཆུང་མ་གཏོགས་རེ་ས་མེད་སྟབས་ཁྱིམ་
དུ་སོང་ངོ༌། ། དེ་ཚེ་ཇོ་རུས་ཨབ་ཤ་དང་གྲོ་མ་རྣམས་ལྷའི་ཟས་རོ་བརྒྱ་དང་
ལྡན་པར་བྱིན་གྱིས་བརླབས་ཏེ་འབྲུག་མོ་ལ་དྲངས་ཤིང༌། འབྲུག་མོའང་་་་
བཀྲེས་སྐོམ་གྱིས་གཟིར་པས་ལྷག་མེད་དུ་བཟས། བཟས་མཐར་བསྐྱུགས་པས་
ཁྱིམ་གང་བ་ཞིག་བྱུང་བས་ཡུལ་ལ་དངོས་གྲུབ་ཆེ་བའི་རྟེན་འབྲེལ་འགྲིགས།
དེ་ནས་སྐྱ་ལོ་སེང་ལྕམ་འབྲུག་མོ་དེ་སྔར་རེས་འགའ་སྐྲག་ཅིང་། རེས་འགའ་
སྡུག རེས་འགའ་བཀྲེས་སྐོམ་སོགས་སྡུག་བསྔལ་མི་འདྲ་བ་དུ་མ་བྱུང་བས་ཞུ་
དོན་རྣམས་བརྗེད་པས་སླར་ཞུ་དོན་གྱི་གླུ་འདི་ཅོ་ཀ་དྲུག་འགྱུར་གྱི་རྟ་ལ་དྲངས་
ནས་ཕུལ་ལོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
སྐྱ་ལོའི་སེང་ལྕམ་འབྲུག་མོ་ང་། །
རྨ་སྨད་ལྷ་སྲས་གདན་ཞུས་འོངས། །
རེ་འགའ་སྐྱིད་ཀྱི་ཉི་མ་ཤར། །
རེ་འགའ་འཇིགས་རུང་རླུང་ནག་འཚུབས། །
རང་སེམས་སྒང་མགོའི་དར་ལྕོག་ལ། །
ཉམས་སྣང་རླུང་གིས་བསྐྱོད་བསྐྱོད་ནས། །
གནད་འགག་ཞུ་དོན་བརྗེད་ནས་ཐལ། །
ཕ་སྐྱ་ལོའི་ཕྱུག་གི་ལོངས་སྤྱོད་འདི། །



508
རྟ་རྒྱུག་ཁྲི་གསོལ།
འཛུམ་དྲུག་སྟག་མོའི་རྒྱུན་དང་འདྲ། །
སྟག་རང་ལུས་བསམ་ན་རང་དབང་རེད། །
རྔོན་ས་མདའ་བྱུང་ན་གཞན་དབང་རེད། །
སྐྱ་ལོའི་སེང་ལྕམ་འབྲུག་མོ་ང་། །
དྲིན་ཕ་མས་བསམ་ན་རང་རྒྱུད་རེད། །
གླིང་ཕུ་ནུས་བསམ་ན་སྤྱི་རྒྱུ་འདྲ། །
དཔོན་ཁྲོ་ཐུང་བྱང་ལྷའི་ལུང་བསྟན་ལ། །
ཕ་སྐྱ་ལོ་རྟ་རྒྱུག་སྐུགས་ལ་བཞག །
སུ་མགྱོགས་ན་འབྲུག་མོའི་སྐྲ་བདག་རེད། །
དཔའ་འབུམ་པ་རྒྱ་ཚ་ཞལ་དཀར་དེས། །
ཇོ་རུའི་གདན་འདྲེན་འགྲོ་དགོས་གསུངས། །
ང་འབྲུག་མོས་མ་ཕོད་འོང་ལེ་ཡིན། །
བུ་ཇོ་རུ་མ་བཞུགས་གླིང་ལ་འགྲོ། །
མ་འགོག་མོ་མ་བསྐྱུར་གླིང་ལ་འཁྲིད། །
རྟ་འདོ་བ་འབྲུག་མོས་བཟུང་ན་ཆོག །
རྫུ་ཡོད་ན་མགྱོགས་པའི་རྒྱལ་ཁ་ལོངས། །
འཕྲུལ་ཡོད་ན་གསེར་ཁྲིའི་གོང་དུ་བཞུགས། །
གླིང་དཀར་པོ་ཆུ་བདེ་ཉི་སྐྱིད་ཡིན། །
རྩལ་གྲུབ་རྟགས་ཡོད་ན་ཡང་སྐྱིད་ཡིན། །
གཏམ་གོ་ན་རྣ་བའི་བུ་རམ་གྱིས། །
མ་གོ་གླུ་ལ་ཡང་ལེན་མེད། །
ཅེས་ཞུས་པས། ཇོ་རུས་འོ་ཨ་མ་དང་ཁྱོད་གཉིས་ཀྱིས་ཚེ་རབས་ལས་ཀྱི་
རྟ་ཕོ་དེ་ཟིན་དང་གླིང་ལ་འགྲོ། འབྲུག་མོའི་སྐྲ་བདག སྐྱ་ལོའི་རྒྱུ་བདག་



འབྲུག་མོ་ཇོ་རུ་བསུ་བར་མངགས།
509
གླིང་དཀར་པོའི་གསེར་ཁྲི་འཛིན་པ་ལས་སླ། དེར་མ་ཟད་ཧོར་གུར་དཀར་ལ་
གཉའ་སྒོ། བདུད་ཀླུ་བཙན་ལ་ཐོད་མདའ་སྤྱད་ཆོག རྟ་མ་ཟིན་ན་སྤྲང་
པོར་རྒྱལ་ཁ་མི་ཐོབ། དབྱུག་ པས་མགྱོགས་དར་མི་ལོན། རང་ས་ནས་་་
འདུག་པ་ལས་ཐབས་མེད། ཨེ་གོ་ཞེས་གསུངས་སོ། ། ། །



510
ལེའུ་བཅུ་པ།
ལྷ་དང་དགྲ་ལྷའི་ཚོགས་རྣམས་ཀྱིས། །
རྐྱང་རྒོད་བཟུང་ནས་འགོག་མོར་སྤྲད། །
ལྷ་སྲས་ཇོ་རུའི་བཀའ་བཀོད་ལྟར། །
འབྲུག་མོས་རྟ་ལ་བཤད་པ་བརྒྱབ། །
དེ་ནས་སེང་ལྕམ་འབྲུག་མོས་རྟ་མ་ཟིན་ན་ཐབས་མེད་ལ། ཇོ་རུ་འདི་
སྤྲུལ་པའི་མི་ཞིག་ཡིན་པས་རྫུན་རང་ཨེ་ཡིན་ན་མ་གཏོགས། ནོར་རང་ལ་མེད་
ན་རི་ལ་བཙལ་རྒྱུ་ག་ལ་ཡོད། རྟ་ཡོད་ན་གཞན་དང་མི་འདྲ་བའི་རྟ་ཞིག་ཡིན་
ངེས་ལ། དེ་ཇི་འདྲ་ཡིན་པ་མ་དྲིས་ན་རང་བཞིན་དུ་འཚོལ་བས་ཤེས་ལེ་མ་
ཡིན་སྙམ་སྟེ། གླུ་ངག་ཚེ་གླུ་འགྱུར་མེད་ཀྱི་རྟ་ལ་དྲངས་ནས་ལྷ་རྟ་གར་ཡོད་ཀྱི་
དྲི་བའི་གླུ་འདི་བླངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
དེ་ནས་ལྷ་སྲས་ཇོ་རུ་ལགས། །
ཆིབས་ལྷ་རྟ་འཛིན་པ་འབྲུག་མོར་བབས། །
ནོར་བདག་ཡོད་རི་ནས་འཛིན་ཕོད་མིན། །
རྐུན་ཞགས་ཐོག་འབྲུག་མོས་བྱེད་སྙམ་མེད། །
ཇག་རྟ་འདེད་འགོག་མོས་ཕོད་ལེ་མིན། །



511
རྐྱང་རྒོད་བཟུང་ནས་རྟ་བཤད་སྒྲོན།
ནོར་བདག་མེད་རི་ན་འཛིན་རྒྱུ་མེད། །
དེ་བཟུང་རུང་ཕན་པ་འོང་རབས་མེད། །
རྐྱང་ག་མས་ཞོན་རྟ་ཡོང་རབས་མེད། །
འབྲོང་བྲེ་མོས་སྒོ་ཟོག་ཉན་བསམ་མེད། །
རྐྱང་རི་ཡན་རིགས་ལ་མི་ཐེ་བའི། །
རྐྱང་མིན་པའི་རྐྱང་དཀར་འདྲ་ལེ་གཅིག །
རྟ་འདོ་བའི་ཁྱུ་ལ་མི་ཐེ་བའི། །
རྟ་མིན་པའི་རྟ་འདྲ་རི་བཟུང་དེ། །
ཉམས་དཔྱད་ན་མཚར་ལུགས་འདི་འདྲ་ཡོད། །
མི་འཚོལ་ན་མིང་གིས་བཙལ་ན་རྙེད། །
ཟོག་བཙལ་ན་སྤུ་མདོག་མཚན་མས་རྙེད། །
རྟ་ཅང་ཤེས་མི་ནོར་རྟགས་མཚན་དེ། །
བུ་ཇོ་རུའི་ཐུགས་ན་ཁྲིག་གེར་ཡོད། །
གསུང་ཅི་འབྱོན་རྣ་བའི་བུ་རམ་བྱོས། །
གླུ་གསན་ན་སྙན་གྱི་རྒྱན་དུ་མཆོད། །
མ་གོ་གླུ་ལ་འགྲེལ་བ་མེད། །
ཅེས་ཞུས་པ་དང་། འགོག་མོའི་ལྷ་སྲས་ཇོ་རུ་དེས་འབྲུག་མོ་ཁྱོད་ཀྱིས་
གཏམ་དེ་བདེན་པར་འདུག རྟ་དེའི་རྟགས་མཚན་དང་ཚུགས་ཀ་མ་བཤད་
ན་མི་ཤེས་པས། རྟ་འདོ་བའི་རྒྱུ་མཚན་དང་། ས་འདིར་ཡོད་ཀྱི་བཀོད་པ་
དང་སྦྱར་བས་གླུ་འདི་ཚེ་གླུ་འགྱུར་མེད་ཀྱི་རྟ་ལ་དྲངས་ནས་བླངས་སོ། །
གླུ་ཨ་ལ་ལ་མོ་ཨ་ལ་ལེན། ། །
གླུ་ཐ་ལ་ལ་མོ་ཐ་ལ་ལེན། །
ལུས་སྐྱེ་མཆེད་གནས་ཚང་མ་ལོ་གཅིག །



512
རྟ་རྒྱུག་ཁྲི་གསོལ།
སྒ་སྐྱ་ལོའི་སེང་ལྕམ་འབྲུག་མོ་གཉིས། །
ཉན་བསམ་ན་དར་ལུང་རྣ་བས་ཉོན། །
དཔྱད་ཤེས་ན་གང་དཀར་སེམས་ཀྱིས་དཔྱོད། །
བུ་ཇོ་རུ་འགོག་མོ་འབྲུག་མོ་དང༌། །
གསུམ་འཛོམ་པས་ལྷ་རྟ་རང་ལག་ཆུད། །
ངོ་གཏམ་ལྷ་བཟོའི་རི་མོ་འདྲ། །
སྔོན་དུ་ཡག་ཀྱང་ཕྱི་ན་མེད། །
སེང་ལྕམ་འབྲུག་མོའི་རྟ་འཛིན་དེ། །
ཁ་ན་ཡོད་ཀྱང་སེམས་ན་མེད། །
མ་འགོག་མོས་རི་ཡི་རྟ་འཛིན་དེ། །
མིག་གིས་རིག་ཀྱང་ལག་འཛིན་དཀའ། །
དེ་བས་ལྷ་ལ་གསོལ་འདེབས་བྱོས། །
དེ་ནས་ང་ཡི་གཏམ་ལ་ཉོན། །
ས་རྒྱུ་ཆེ་འཛམ་གླིང་ཡུལ་གྲུ་ནས། །
རྟ་འདོ་བའི་ཕ་ཡུལ་རྨ་རྫ་ཡིན། །
རི་བཟང་པོ་བན་ནེ་རི་ཁྲ་ནས། །
བུ་ཇོ་རུའི་ཚེ་འདིའི་ལས་རྟ་དེ། །
བར་མི་ཡི་ཡུལ་དུ་མཉམ་ཆས་ཡིན། ། །
འདིའི་ཕ་རྒྱུད་གནམ་རྟ་དཀར་པོ་ཡིན། །
གནམ་རྟ་དཀར་པོ་ཟེར་བའི་དོན། །
ཤར་རྨ་ཆེན་འདོ་བའི་རུས་ལས་ཆད། །
འདིའི་མ་རྟ་ས་རྟ་གྲོ་མོ་ཟེར། །
ས་རྟ་གྲོ་མོ་ཟེར་དོན་དེ། །



513
རྐྱང་རྒོད་བཟུང་ནས་རྟ་བཤད་སྒྲོན།
ས་གཞིའི་རྐྱང་མོའི་ལྷུམས་སུ་བཞུགས། །
རྐྱང་མ་ཡིན་འདོ་ཆེན་ཅང་ཤེས་ཟེར། །
རྟ་མ་ཡིན་ལ་ཡན་རི་དྭགས་རིགས། །
འཕྱུགས་མི་དགོས་སྤུ་མདོག་མཚན་མའི་ཤེས། །
རྟ་རྐྱང་དཀར་མ་ཡིན་རྐྱང་དམར་ཡིན། །
མདངས་པདྨ་ར་གའི་སྤུ་མདོག་ལྡན། །
རྣ་རྩེ་རྒོད་ཀྱི་ཐུལ་ཕྲན་ཡོད། །
རྨིག་བཞི་རླུང་གི་འཁོར་ལོ་ཡོད། །
ཁོག་སྟོད་གྲུ་བཞི་ལྷ་ཁང་ལ། །
ལུས་ཁོག་ལོགས་ནས་བཏགས་འདྲ་ཡོད། །
མགུལ་བ་ཨན་ཡག་དྲིལ་ཆུང་ལ། །
ཨོལ་ཤ་ལོགས་ནས་བཏགས་འདྲ་ཡོད། །
ལྟོ་བ་གསེར་གྱི་བུམ་པ་ལ། །
སུག་བཞི་ལོགས་ནས་བཏགས་འདྲ་ཡོད། །
རྐང་ལག་ཤིང་སྐམ་བརྐྱངས་འདྲ་ལ། །
རྨིག་བཞི་ལྕགས་ཀྱིས་བརྡུངས་འདྲ་ཡོད། །
ཕྱི་བལྟས་རྐྱང་ཆུང་འཕེར་བ་ཡིན། །
ནང་བལྟས་རྟ་མགྲིན་དམར་པོ་ཡིན། །
རྟ་དེ་ལ་ནོར་དོགས་ཡོང་དོན་མེད། །
སེམས་ཅན་བདུན་གྱི་མགོ་རྣ་དང་། །
ཤ་ཡི་འཇུར་བུ་བཅོ་བརྒྱད་དང༌། །
རུས་པའི་དཔའ་བོ་ཉི་ཤུ་དང་། །
གསང་མཚན་སུམ་ཅུ་སོ་གཉིས་བཅས། །



514
རྟ་རྒྱུག་ཁྲི་གསོལ།
ཅང་ཤེས་ལུས་ལ་ཚང་ནས་ཡོད། །
འཕུར་ན་བྱ་ལམ་ཆོད་དང་གཅིག །
བཤད་ན་མི་སྐད་གོ་དང་གཉིས། །
ཚུར་ལ་མི་སྐད་སྨྲ་དང་གསུམ། ། །
དེ་ལས་རྟ་མཆོག་གཞན་ན་མེད། །
དེ་མི་ནོར་རྟ་ཡི་རྟགས་མཚན་ཡིན། །
ད་དུང་དེས་ཀྱང་མི་ཚད་པའི། །
རྩི་ཤིང་རྒྱས་པའི་རི་རྩེ་ནས། །
ཕོ་རྐྱང་བརྒྱ་དང་རྩེ་བཞིན་ཡོད། །
མོ་རྐྱང་བརྒྱ་དང་འཁྲབ་བཞིན་ཡོད། །
རྔོག་མས་ལྷ་འབོད་བྱེད་ཀྱིན་ཡོད། །
རྔ་མས་ཀླུ་འབོད་བྱེད་ཀྱིན་ཡོད། །
ལག་པས་ང་འགྲོ་ཟེར་བཞིན་ཡིན། །
རྐང་པས་ང་རྒྱུག་ཟེར་བཞིན་ཡོད། །
ལས་ཀྱི་འབྲེལ་བའི་རྟ་ཕོ་དང༌། །
དབང་ཐང་འཛོམས་པའི་ཇོ་རུ་གཉིས། །
མི་འཛོམས་ཐབས་མེད་སྔོན་གྱི་ལས། །
ང་གླིང་ལ་འགྲོ་རན་རྟ་ཕོས་ཤེས། །
མ་བཞུགས་ལྷ་དང་ཝེར་མ་རྣམས། །
དེ་རིང་ཨ་མའི་གྲོགས་ལ་བྱོན། ། །
སྲིད་པའི་ལྷ་དང་སྲུང་མ་རྣམས། །
འབྲུག་མོའི་སེམས་ལ་གསལ་ལེར་ཞོག །
ཞེས་གསུངས་ཏེ། མ་འགོག་མོ་དང་འབྲུག་མོ་གཉིས།
ལྷ་ཀླུ་གཉན་



515
རྐྱང་རྒོད་བཟུང་ནས་རྟ་བཤད་སྒྲོན།
གྱི་དཔུང་རོགས་བཅས་རྟ་འཛིན་དུ་སོང་ངོ༌། ། ས་བཟང་པོ་སྨོན་ལམ་ལ་ཁ་
ནས་ཕར་བལྟས་ཚེ། བོད་ཀྱི་པན་ནེ་རི་ངོས་སུ། རྐྱང་ལ་ཡན་ལ་ལ་བཀྲམ།
ལུང་ཡན་ཐང་ལ་བཀྲམ། རི་ཡི་རྩྭ་ལ་གཡེངས་ནས་ཡོད་པར་ཞིབ་ཏུ་བལྟས་
པས། གཞན་དང་མི་འདྲ་བའི་འདོ་རྗེ་རྐྱང་རྒོད་དེ། སྔོན་པོ་གཡུ་ཡི་རྔ་རྫོག
པདྨ་ར་གའི་སྤུ་མདོག སྤུ་རྩེ་གཟི་མདངས་ལམ་མེར། མདུན་ནས་བལྟས་ན་
ལི་ག་མ་ཐད་ཀར་ལངས་འདྲ། རྒྱབ་ནས་བལྟས་ན་རྒོད་ངང་མས་སྤང་ཟན་
འཐུ་འདྲ། ཞུམ་ཞུམ་ཝ་མོའི་ཁོག་སྨད་ལ། ཀྱུར་ཀྱུར་ཉ་མོའི་བཤུལ་འདྲ་
ཡོད་པ། ཤ་རྒྱས་ཤིས་ཀྱི་སྐྱིད་པ་ལ། ཤང་ཤང་མ་ཡི་བྲང་ཆུང་ཡོད། བར་
ལྷུ་བཞི་ལ་འཇུར་བཞི་ཡོད་པ། ཚིགས་བཞི་དང་ཆ་ཚད་མཉམ་པ་རྟ་གཞན་
དང་མི་འདྲ་བའི་འདོ་བའི་གསང་ཆེན་བཅུ་གསུམ་ན་བྱ་ཁྲ་ཁྲ་སྤུངས་སེ་ཡོད་པ་
འབྲུག་མོས་མཐོང་སྟེ། མ་འགོག་མོ་ལ་གླུ་འདི་བླངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །།
ལྷ་བླ་མ་ཡིད་དམ་ཆོས་སྲུང་རྣམས། །
མ་ང་ཡི་གླུ་ལ་ལེན་རོགས་མཛོད། །
ས་འདི་ས་ངོ་མ་ཤེས་ན། །
ས་བཟང་པོའི་སྨོན་ལམ་ལ་ཁ་རེད། །
ཐོད་ཕར་ལ་བལྟས་དང་ལྟད་མོ་གདའ། །
རྒྱལ་པོ་གདན་ལ་བཞུགས་འདྲའི་རི། །
རྒྱ་ཡི་གདོང་ཆེན་ཉ་ཉ་ཟེར། །
བོད་ཀྱི་པན་ནེ་རི་ཡག་རེད། །
རི་མགོར་འཇའ་སྤྲིན་འཁྲིགས་ཀེར་ཡོད། །
རི་སྐེད་རྩི་ཤིང་རྒྱས་ནས་ཡོད། །



516
རྟ་རྒྱུག་ཁྲི་གསོལ།
རི་མཐའ་མེ་ཏོག་བཀྲ་ནས་ཡོད། །
རྐྱང་ཁ་དཀར་མ་བརྒྱ་བུ་བརྒྱའི་ནང་། །
ཅང་ཤེས་འདོ་ཆེན་རྐྱང་རྒོད་དེ། །
རྐྱང་མ་བརྒྱ་བུ་བརྒྱ་ལྷན་དུ་གནས། །
རྐྱང་ཕྲུག་བརྒྱ་དང་མཉམ་རྩེད་བྱས། །
རྔ་རྔོག་རླུང་དང་མཉམ་རྩེ་བྱེད། །
སྤུ་རྩེ་འོད་ཟེར་ལམ་མེར་གདའ། །
དངོས་ཡོད་ཡིན་མིན་ཆ་མ་འཚལ། །
རེ་འགས་འཁྲུལ་སྣང་མཐོང་ལུགས་ལ། །
སྟེང་ནས་སྤྲུལ་པའི་ཁྱུང་ཆེན་ལྡིང་། །
རྒྱབ་ནས་དུང་གི་སེང་གེ་འགྱིངས། །
སྔོན་ནས་སྟག་མོ་མཆོངས་ཤིང་རྒྱུགས། །
སྤྱན་མིག་སྙིང་མཚེར་དཔུང་ལག་དང་། །
ཕྲག་མགོ་ཁྲུམ་ཁྲུམ་རྩིབས་ལོགས་ལ། །
བྱ་ཁྲ་མང་པོ་འཚུབས་སེ་འདུག །
ལྷ་རྟ་སྤྲིན་ཕུང་འཁྲིགས་སེ་གདའ། །
དེ་ཚོ་འཁྲུལ་སྣང་དོན་མེད་རེད། །
ཡིན་ངེས་པ་རྐྱང་རྒོད་ཕ་གི་རེད། །
བཤད་ན་མི་སྐད་གོ་བར་འདུག །
འཕུར་ན་བྱ་ལམ་ཆོད་པ་རེད། །
རྟ་མཆོག་རྩི་རྩི་གྲངས་མེད་ཀྱང་། ། །
ཅང་ཤེས་འདི་ཡི་མཚན་རྟགས་ཀྱིས། །
འབྲུག་མོས་མ་ནོར་ཤེས་ལེ་རེད། །



རྐྱང་རྒོད་བཟུང་ནས་རྟ་བཤད་སྒྲོན། 517 །
ཨེ་ཟིན་ལྷ་དང་སྲུང་མས་སོམས། །
ཅི་དགོས་འགོག་མོས་མཁྱེན་པ་ཡིན། །
གླུ་གོ་ན་རྣ་བའི་བུ་རམ་གྱིས། །
མ་གོ་གླུ་ལ་འགྲེལ་བ་མེད། །
ཅེས་གསུངས་པ་དང་། འགོག་མོས་རྐྱང་རྒོད་མཐོང་བ་དང་ཤིན་ཏུ་
དགའ་ནས། ད་ལྟ་ལྷ་རྟ་རྐྱང་རྒོད་འདི་བཟུང་ན། ལྷ་དང་དཀོན་མཆོག་
དང༌། སྔོན་གྱི་ལས་འབྲེལ་ གྱི་མཐུ་མ་ གཏོགས་ གཞན་ གྱི་ ཐབས་མི་འདུག
དེ་ལས་བུ་ཇོ་རུས་མི་སྐད་གོ་ཟེར་བས་ལྷ་དང་དཀོན་མཆོག་གིས་ར་མདར་སྒྲོན་
ཞོར་ལོ་རྒྱུས་དང་རྒྱུ་མཚན་གྱི་གླུ་ཞིག་བླངས་ནས་ཨེ་གོ་སྙམ་ནས་གླུ་འདི་ཆུ་ཀླུང་
དལ་འབེབས་ཀྱི་རྟ་ལ་དྲངས་ནས་བླངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
སྤྱི་གཙུག་བདེ་ཆེན་འཁོར་ལོ་ན། །
བཞུགས་པའི་བླ་མ་པད་འབྱུང་དང་། །
འཁྲུངས་པའི་དུང་ཁྱུང་དཀར་པོ་མཁྱེན། །
རྐྱང་རྒོད་ཞགས་པས་འཛིན་རོགས་མཛོད། །
མགྲིན་པ་ལོངས་སྤྱོད་འཁོར་ལོ་ན། །
བཞུགས་པའི་ཡིད་དམ་ལྷ་ཚོགས་དང་། །
སྐྱེས་བུའི་ལུང་བསྟན་བདེན་ཚིག་གིས། །
རྐྱང་རྒོད་ཞགས་པས་འཛིན་རོགས་བྱོས། །
སྙིང་ག་ཆོས་ཀྱི་འཁོར་ལོ་ན། །
བཞུགས་པའི་དབང་ཆེན་གྱི་ཝའི་ལྷ། །
བྱོན་པའི་ཀླུ་སྦྲུལ་འོད་ཆུང་དང་། །



518
རྟ་རྒྱུག་ཁྲི་གསོལ།
རྐྱང་རྒོད་ཞགས་པས་འཛིན་རོགས་བྱོས། །
ལྟེ་བ་སྤྲུལ་པའི་འཁོར་ལོ་ན། །
བཞུགས་པའི་ལུས་མེད་མཁའ་འགྲོ་དང་། །
བྱོན་པའི་ཐ་ལེ་འོད་དཀར་བཅས། །
རྐྱང་རྒོད་ཞགས་པས་འཛིན་རོགས་བྱོས། །
གསང་གནས་བདེ་སྐྱོང་འཁོར་ལོ་ན། །
བཞུགས་པའི་ཆོས་སྲུང་རྒྱ་མཚོ་དང་། །
བྱོན་པའི་འཕྲུལ་སྲས་ཇོ་རུ་བཅས། །
རྐྱང་རྒོད་ཞགས་པས་འཛིན་རོགས་བྱོས། །
འགོག་མོ་ང་ལ་སྡོང་གྲོགས་མཛོད། །
མ་གཡེལ་གོང་མའི་ལྷ་སྲུང་རྣམས། །
བཞུགས་པ་འཁོར་བའི་སྙིང་བཅུད་ཡིན། །
དགྲ་འདུལ་གཉེན་སྐྱོང་མ་བྱས་ན། །
བུ་གཅེས་ཡོད་མེད་ཁྱད་ཅི་ཡོད། །
ཅང་ཤེས་རྟ་མཆོག་འདོ་བའི་རྒྱུན། །
བཞུགས་པ་རི་ཡི་གསེབ་ན་བཞུགས། །
གསེར་སྒོའི་ནང་བཅུད་མ་བྱས་ན། །
རྐྱང་རྒོད་ཞགས་པས་འཛིན་རོགས་དང་། །
ཞགས་སྣེ་མ་ལ་གཏད་རོགས་མཛོད། །
དེ་ནས་འདོ་ཆེན་ཅང་ཤེས་ལགས། །
ཉོན་དང་ཞུ་རྒྱུ་འདི་འདྲ་ཡོད། །
ཇོ་རུ་རྐྱང་རྒོད་འགོག་མོ་གསུམ། །
རང་བསམ་མཉམ་དུ་འཛོམས་པ་མིན། །



619
རྐྱང་རྒོད་བཟུང་ནས་རྟ་བཤད་སྒྲོན།
བསམ་ཡང་སེམས་ཐོག་འོང་ལེ་མིན། །
དེ་གོང་མ་ལྷ་ནས་མཉམ་བསྐོས་རེད། །
དེ་ཕྱིན་རྐྱང་རྒོད་ཇོ་རུའི་རྟ། །
དེ་རིང་འགོག་མོའི་ཁྱིམ་ལ་བྱོན། །
འབྲུ་གཟན་སྣ་ལྔའི་ཆས་དང་གཅིག །
རྩི་མཆོག་རྒྱ་ཇའི་བཏུང་བ་གཉིས། ། །
བལ་སྟན་གྲུ་བཞིའི་ཁེབས་དང་གསུམ། །
འདོ་རྗེ་བྱོན་པའི་ཞབས་ཏོག་ཡོད། །
ད་དུང་དེས་ཀྱང་མི་ཚད་པའི། །
འདི་ལོའི་དུས་ཀྱི་ཡོ་ལང་ལ། ། །
གླིང་དཀར་གསེར་ཁྲི་གཏེར་ཟོག་དང་། །
སེང་ལྕམ་འབྲུག་མོའི་སྐྲ་བདག་དེ། །
ཅང་ཤེས་རྒྱལ་ལ་སྐུགས་ལེ་རེད། །
ལྷ་རྟ་རྐྱང་རྒོད་ཟེར་བ་གཅིག །
ཇོ་རུས་གསེར་ཁྲི་ནོན་ལེ་གཉིས། །
ལྷ་གོང་མའི་བསྐོས་དོན་འགྲུབ་ལེ་གསུམ། །
འོང་ངེས་ཇོ་རུས་བཀོད་པ་ཡིན། །
ཅི་ཡང་ཤེས་པའི་རྐྱང་རྒོད་གཅིག །
ལས་ཀླུང་དར་བའི་ཇོ་རུ་གཉིས། །
ཕར་བལྟས་ཚུར་ལ་ཡོད་པས་ན། །
བོས་ན་མི་སྐད་གོ་བས་ཟེར། །
དེ་ལས་རྐྱང་རྒོད་བྱོན་རོགས་མཛོད། །
ཅེས་གླུ་དེ་ཕུལ་ནས་ཕར་ཙམ་སོང་བའི་ཚེ། རྐྱང་གཞན་ཐམས་ཅད་



520
རྟ་རྒྱུག་ཁྲི་གསོལ།
བྲོས་སོང་ཡང་། ལྷ་རྟ་དེ་མ་འགོག་མོའི་གམ་དུ་འཁོར་བས་དགའ་བའི་རྣམ་
འགྱུར་བསྟན་ཏེ་འཚེར་འགྱུར་རིང་མོའི་རྟ་ལ་དྲངས་ནས་གླུ་འདི་བླངས་སོ། ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
ས་འདི་ས་ངོ་མ་ཤེས་ན། །
བོད་ཀྱི་པན་ནེ་རི་བཀྲ་ཟེར། །
རྐྱང་ཁ་དཀར་སྟོང་གི་མཚེར་ས་རེད། །
ང་འདྲ་ང་ངོ་མ་ཤེས་ན། །
གོང་མ་ལྷ་ཡི་ཕོ་ཉ་ཡིན། །
བར་མ་གཉན་གྱི་ལས་ཟོག་ཡིན། །
བྱོལ་སོང་རྟ་ཡི་ལས་ལྷ་ཡིན། །
འདོ་ཆེན་རྐྱང་རྒོད་འཕེར་བ་ཟེར། །
དེ་ནས་འགོག་མོས་གླུ་ལ་ཉོན། །
འཚོ་སྐྱོང་མི་དགོས་སྒོ་ནོར་དཀའ། །
རྩོལ་བ་མི་དགོས་དགོས་འདོད་དཀའ། །
བསོད་ནམས་མེད་པའི་ལོངས་སྤྱོད་དཀའ། །
ལས་འབྲས་མེད་ན་བུ་ཕྲུག་དཀའ། །
ང་ཅང་ཤེས་འདོ་རྗེ་རྐྱང་རྒོད་ང་། །
ན་དམར་གཞུང་ན་ལོ་གསུམ་བསྡད། །
གུ་ར་རྫ་ན་ལོ་གསུམ་བསྡད། ། །
གཡུ་རྩེ་ངོས་སུ་ལོ་གསུམ་བསྡད། །
པན་ནེ་རི་ན་ལོ་གསུམ་བསྡད། ། །
དབྱར་གསུམ་རི་ལ་འཁྱར་ཙ་ན། །



521
རྐྱང་རྒོད་བཟུང་ནས་རྟ་བཤད་སྒྲོན།
ཆར་ཆུ་སྐྱོབ་པའི་ཁང་ཁྱིམ་མེད། །
དགུན་གསུམ་ལྷགས་པས་མནར་བའི་དུས། །
རྩིབས་ཆུང་ཁེབས་པའི་ཕྱིང་ཁེབས་མེད། །
དཔྱིད་གསུམ་ལྟོ་བ་བཀྲེས་ཙ་ན། །
ཁམ་གང་རྩྭ་ནི་སྟེར་མི་མེད། །
ན་སོ་བཅུ་གཉིས་རྟ་ཕོ་དེ། །
ཁ་ལོ་སྒ་སྲབ་འཕྱིས་པ་རེད། །
དེ་སྔ་ལོ་ངོ་བཅུ་གཉིས་ལ། ། །
རྟ་མཆོག་ང་ལ་བདག་པོ་གཅིག །
མི་ལ་ངོམས་རྒྱུའི་སྒ་སྲབ་གཉིས། །
དྲོད་ཁང་ཉལ་བའི་ཁེབས་མ་གསུམ། །
ལྟོ་བའི་བཅུད་ལ་མི་ཟོས་དེ། །
བསམ་ཀྱང་རྟ་ཕོའི་སྟོང་བསམ་རེད། །
བསམ་ཐོག་དོན་ལ་མ་ཁེལ་བས། །
ཇོ་རུ་ཟེར་བ་མ་གོ་གཅིག །
མ་འགོག་མོ་ཟེར་བ་མ་མཐོང་གཉིས། །
ད་ལྟ་རྐྱང་རྒོད་རྒས་དུས་ལ། །
ཁ་ལོ་བསླབས་པས་ལོ་སྙམ་མེད། །
གོང་མའི་བསྐོས་དོན་འགྲུབ་ལེ་མིན། །
གྲུབ་ཀྱང་ཚེ་ཡི་ལྕོགས་ལེ་མིན། །
ཁ་གྲུ་བཞི་ལྕགས་དང་འདྲིས་ཁོམ་མེད། །
ལུས་གཟུགས་དྲུག་སྟན་གྱིས་བཏུམ་ཁོམ་མེད། །་
སྲུ་འབྲུག་མོ་རྟ་ཡི་མཁོ་གལ་མེད། །



522.
རྟ་རྒྱུག་ཁྲི་གསོལ།
དཔྱིད་གསུམ་ས་བོན་མ་བཏབ་ན། ། །
སྟོན་ཟླ་གསུམ་འབྲུ་དྲུག་དཀའ་མོ་རེད། །
དགུན་ཟླ་གསུམ་བ་མོ་མ་གསོས་ན། །
དཔྱིད་ཟླ་གསུམ་འོ་མ་ཡོད་རབས་མེད། །
རྟ་འདོ་བ་རྒྱུན་དུ་མ་གསོས་ན། ། །
དགྲ་ཐོག་རྒྱུག་འབྱུང་དུས་དཀའ་མོ་རེད། །
ང་མི་འདུག་དག་པའི་ཞིང་དུ་འགྲོ། །
བར་མི་ཡི་འགྲོ་དོན་སྒྲུབ་པ་མིན། །
བུ་ཇོ་རུའི་ཞོན་རྟ་བྱེད་བསམ་མེད། །
དུད་འགྲོས་རང་ཁ་གསོ་བ་ལས། །
ལྷ་གོང་མའི་ཚོགས་གྲལ་འགྲིམ་པ་དགའ། །
གླུ་གོ་ན་རྣ་བའི་བུ་རམ་གྱིས། །
མ་གོ་གླུ་ལ་འགྲེལ་བ་མེད། །
ཅེས་གསུངས་ནས། བྱེའུ་རྒོད་ ཐུལ་འཚུབས་ སེ་འཕུར་རྩིས་བྱས་ཚེ།
འགོག་མོས་ལྷ་ལ་གསོལ་བ་རྩེ་གཅིག་ཏུ་བཏབ་སྟེ་བསྡད་པས། ནམ་མཁའི་
སྤྲིན་དཀར་གྱི་ནང་ནས་ཕུ་བོ་དུང་ཁྱུང་དཀར་པོ། ནུ་བོ་ཀླུ་སྦྲུལ་འོད་ཆུང་།
སྲིང་ལྕམ་ཐ་ལེ་འོད་དཀར་རྣམས་ལ། ལྷ་ཀླུ་གཉན་གྱི་དཔུང་རོགས་ཉི་ཟེར་གྱི་
རྡུལ་བཞིན་དུ་བསྐོར། ལྷ་རྟ་ལ་ཞགས་པའི་ཨ་ལོང་སྐེད་ལ་བསྐོན་ཏེ་ཞགས་སྣེ་
འགོག་མོའི་ལག་ཏུ་གཏད་དོ། ། དེ་ནས་ལྷ་སྲུང་རྣམས་ཀྱིས་བཀྲ་ཤིས་པའི་
མེ་ཏོག་འཐོར། འཇའ་འོད་ཀྱི་གུར་ཕུབ། ངོ་མཚར་བའི་ལྟས་དུ་མ་བཅས་
བྱུང་ནས་མར་ཅུང་ཙམ་འོང་བ་ན། འགོག་མོའི་ཡིད་ལ་ལར་རྟ་འཛིན་པ་པོ་
ལྷ་ཀླུ་གཉན་གསུམ་དང་། བཟུང་ཐག་ནི་འཕྲུལ་གྱི་ཞགས་པ། རྟ་མཆོག་སྨྲ་
ཤེས་དོན་གོ། གནམ་འཕུར་གཤོག་རྩལ་རྒྱས་ལུགས་སོགས་དང༌། གླིང་་



523
TLT
རྐྱང་རྒོད་བཟུང་ནས་རྟ་བཤད་སྒྲོན། །
དཀར་པོའི་ལས་རྟ་གཅིག་དང་མི་འདྲ་བས་འདི་ལ་ཆེ་བཤད་དང་བསྟོད་པ་ཞིག་
དགོས་པར་བསམས་ནས་ཁ་ཕྱིར་བསྐོར་ཏེ། ཡཱ་སྐྱ་ལོའི་སེང་ལྕམ་འབྲུག་མོ།
ཕྱུགས་སྐྱ་ལོའི་གནག་རྟ་ལུག་གསུམ་དང་། གླིང་དཀར་པོའི་ལས་རྟ་སུམ་ཅུའི་
ནང༌། འདི་འདྲའི་རྟ་མཆོག་ཡེ་ནས་མེད་ཟེར་བས་གླུ་ཞིག་ལེན་གྲབས་བྱས་པ་
དང༌། རྟ་དེའི་གསང་ཆེན་འབྱེད་པ་དང་། རྟ་བཤད་འབྲུག་མོས་བྱེད་་་་
དགོས་པའི་དབང་གིས་དུས་ལ་མ་བབས་པས། ཁུག་འདྲོགས་ཤིག་དང་་་་་
མཉམ་དུ་བྱ་རྒོད་པོའི་ནམ་འཕང་གཅོད་པ་ལྟར་འཕུར་ཚེ། འགོག་མོས་རྟ་
སྐེད་ལ་འཐམས་ཏེ་སྲུང་འཁོར་བཏགས་པ་ལྟར་ཁུར་ནས་ཡར་ནམ་མཁའ་ལ་
སླེབས་ཚེ། རྒྱ་གར། རྒྱ་ནག སྟག་གཟིག བོད་དང་སོག་པོ། འཇང་
བདུད་ཀྱི་ས་ཆ་རྣམས་གསལ་ལམ་མེར་མཐོང་ཚེ་རྟ་མཆོག་དེས་འགོག་མོ་ལ་ལྷ་
རྟའི་གླུ་འདི་འཚེར་འགྱུར་རིང་མོའི་རྟ་ལ་དྲངས་ནས་བླངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
ལུས་ལྷ་བདེ་མཆོག་ལྷ་ཚོགས་དང་། །
རྩ་གནས་དཔའ་བོ་མཁའ་འགྲོ་དང་། །
རིག་པ་སྐུ་གསུམ་དོན་གྱིས་ལྷས། །
རྟ་མཆོག་ང་ལ་ཐུགས་རྗེས་གཟིགས། །
འགྲོ་དོན་འགྲུབ་པར་བྱིན་གྱིས་རློབས། །
ས་འདི་ས་ངོ་མ་ཤེས་ན། ། །
མཐོ་ནམ་མཁའི་བྱ་ལམ་བར་མ་རེད། །
ཁྱོད་མར་ལ་ལྟོས་དང་ལྟད་མོ་ཡོད། །
བྱ་རྒོད་པོ་ཐང་ལ་བབས་འདྲའི་རི། །
རྒྱ་གར་བྱ་རྒོད་ཕུང་རི་རེད། །



524
རྟ་རྒྱུག་ཁྲི་གསོལ།
གླང་ཆེན་ས་ལ་ཉལ་འདྲའི་རི། །
རྒྱ་ནག་གླང་ཆེན་འགྱིང་རི་རེད། །
རི་གཅིག་ལ་རྩེ་ལྔ་ཡོད་པ་ན། །
རྒྱ་ནག་རི་བོ་རྩེ་ལྔ་རེད། །
ཤེལ་དཀར་པོའི་བུམ་པ་བཞག་འདྲ་འདི། །
བོད་ཀྱི་གངས་རྒན་ཏི་སི་རེད། །
ལྷོ་འཛམ་གླིང་གནས་མཆོག་རི་བཞི་@རེད། །
ཕ་བླ་མས་དབང་ཞུ་མནབས་འདྲའི་རི། །
དབུས་ཀྱི་ཡར་ལྷ་ཤམ་པོ་རེད། །
དར་དཀར་པོས་ཡོལ་བ་བརྒྱབ་འདྲ་འདི། །
འདམ་གྱི་གཉན་ཆེན་ཐང་ལྷ་རེད། །
དུང་དཀར་པོའི་སེང་ཆུང་འགྱིངས་འདྲ་འདི། །
ལྷོ་ཡི་མ་ལ་ཡ་རི་རེད། །
སྟག་རུ་བཀྲས་སྟག་ཕྲུག་རུམ་འདྲ་འདི། །
ཤར་གྱི་འོད་དེ་གུང་རྒྱལ་རེད། །
དེ་བོད་ཀྱི་རི་ཆེན་རྣམ་བཞི་@རེད། །
དེ་ནས་ལྟོས་དང་ལྟད་མོ་ལ། ། །
སྤྲིན་ན་བུན་ས་གཞི་སྒྲིབ་པ་དང་། །
སྐྱིད་ཉིན་མོ་མུན་ཆུ་རུབ་འདྲ་འདི། །
བྱང་མུན་པའི་ཆུ་འཁྲུག་ལ་ཁ་རེད། །
མི་ནག་པོས་རལ་བ་གསིག་འདྲའི་རི། །
བྱང་སྟོད་ཇོ་བོ་གནམ་ར་རེད། །
ལྕགས་ནག་པོ་ཕུར་བ་གདབ་འདྲ་འདི། །



རྐྱང་རྒོད་བཟུང་ནས་རྟ་བཤད་སྒྲོན།
525
བདུད་མཁར་ཤ་རུ་གནམ་རྫོང་རེད། །
སྤང་མཁར་ན་རོ་དགུ་ལྕོག་ཟེར། །
བུ་ཇོ་རུའི་གདུལ་བྱ་འདུལ་ས་རེད། །
རྟ་རྐྱང་བུའི་འགྲོ་དོན་ཡོད་ས་རེད། །
ཚོགས་ཟག་མེད་ཏིང་འཛིན་སྒོམ་ས་རེད། །
འཇོག་བསམ་ན་འགོག་མོའི་ཞེ་ལ་ཞོག །
རི་དཀར་གཏོར་ལྷ་ལ་ཕུལ་འདྲ་འདི། །
ཧོར་གུར་དཀར་སྤ་ལོའི་རྩེ་རྒྱལ་རེད། །
མཁར་ཁྲག་གི་རྒྱ་མདུད་བརྒྱབ་འདྲ་འདི། །
ཧོར་ཡ་ཟི་དཀར་མོའི་བརྩེགས་སྟོང་རེད། །
བུ་ཇོ་རུ་ངེད་གཉིས་འདུལ་ཞིང་རེད། ། །
སྲུ་འབྲུག་མོའི་གནས་མགོ་འཁྱར་ས་རེད། །
བློ་ཐབས་ཤེས་སྤྲུལ་པ་འགྱེད་ས་རེད། །
འཇོག་བསམ་ན་འགོག་མོའི་ཞེ་ལ་ཞོག །
ཡང་ཕར་ལ་ལྟོས་དང་ལྟད་མོ་གདའ། །
རི་ནག་པོས་གོས་ནག་གྱོན་འདྲ་འདི། །
ལྷོ་མོན་གྱི་ཤ་ཁ་སྨྱུག་རི་རེད། །
ལྕགས་རྡོ་ས་ལ་གདབ་འདྲ་འདི། །
གཞུ་ཡི་ཞོར་རོ་ཁྲབ་བཙན་རེད། །
བྲག་དམར་སྲིན་པོ་ཁྲོས་འདྲའི་རི། །
གད་པ་སོག་སྐྱ་རལ་བ་རེད། །
མཁར་ཁྲོ་ཆུའི་ཕ་བོང་བརྩེགས་འདྲ་འདི། །
ལྷོ་ཤིང་ཁྲི་དཔོན་གྱི་སྐུ་མཁར་ལ། །



526
རྟ་རྒྱུག་ཁྲི་གསོལ།
འགའ་རེས་སྤང་སར་གཡུ་རྫོང་ཟེར། །
འགའ་རེས་བསམ་འགྲུབ་གླིང་རྫོང་ཟེར། །
འགའ་རེས་སྟོང་རི་གནམ་རྫོང་ཟེར། ། །
བདུད་ནག་པོས་རྨུ་ཐག་བརྐྱངས་འདྲ་རེད། །
བུ་ཇོ་རུས་གདུལ་བྱ་འདུལ་ས་རེད། །
རྟ་རྐྱང་བུས་ནམ་འཕང་གཅོད་ས་རེད། །
མདའ་སྒྲོ་ལྡན་ཡོད་ན་མཁོ་ས་རེད། །
འཛིན་བསམ་ན་འགོག་མོས་ཡིད་ལ་ཟུངས། །
ཡང་ཕར་ལ་ལྟོས་དང་ལྟད་མོ་ཡོད། །
མཚོ་ནག་པོ་དུག་ཆུ་འཁོལ་འདྲ་འདི། །
བེ་རི་དུག་མཚོ་ནག་པོ་རེད། །
མཁར་ནག་པོ་གནམ་སའི་ཀ་བ་འདི། །
འཇང་ས་དམ་དཔོན་གྱི་ཕ་མཁར་རེད། །
ཡ་ཐོག་གཟིམ་ཁྲིའི་སྐུ་མཁར་རེད། །
མི་རྒན་པོ་སོ་ལ་ཆོས་འདྲའི་རི། །
དིང་རི་མི་རྒན་བྱ་ཁྲིད་རེད། །
བྱ་ཁུ་བྱུག་རྡོ་ཐོག་བབས་འདྲའི་རི། །
སྨད་བླ་རི་སྟག་སྣ་ཁྲ་བོ་རེད། །
བུ་ཇོ་རུར་གདུལ་བྱ་ཡོད་ས་རེད། །
རྟ་རྐྱང་བུས་འགྲོ་དོན་བྱེད་ས་རེད། །
ཆོས་མི་དར་སྡིག་པའི་ལུང་པ་རེད། །
ཉ་ལྟོ་དཀར་བསམ་པ་འགྲུབ་ས་རེད། །
བཤད་བསམ་ན་འགོག་མོའི་ཞེ་ལ་ཞོག །



རྐྱང་རྒོད་བཟུང་ནས་རྟ་བཤད་སྒྲོན།
527
དེ་མིན་པའི་རི་ལ་རྩི་ཡོད་མེད། །
རྟ་རྐྱང་བུར་རྟ་བཤད་དགོས་པའི་ཚེ། །
གླིང་དཀར་པོས་བསྟོད་པ་མ་བྱས་ན། །
མ་འགོག་མོའི་ཆེ་བཤད་ངོ་རེ་ཚ། །
རྟ་ང་ལ་རྟགས་མཚན་ཇི་ཡོད་དེ། །
སྲུ་འབྲུག་མོ་མིན་པས་ཤེས་ལེ་མིན། །
མ་འགོག་མོ་མ་འདུག་གླིང་ལ་སོང་། །
རྟ་རྐྱང་རྒོད་མི་འདུག་ལྷ་ཡུལ་འགྲོ། །
གླུ་གོ་ན་རྣ་བའི་བུ་རམ་གྱིས། །
མ་གོ་གླུ་ལ་འགྲེལ་བ་མེད། །
ཅེས་གསུངས་ནས་སྐད་ཅིག་དེ་ཉིད་དུ་མིག་འཕྲུལ་ལྟ་བུར་རྒྱ་ནག་རི་བོ་རྩེ་
ལྔར་སླེབས་པ་དང་། ཇོ་རུ་ཡང་དེ་ན་འདུག་པས་རྟ་ལ་ལྕག་ཚན་གསུམ་་་
བརྒྱབ་པས། ཡང་ནམ་མཁར་རྟ་ལ་ལ་འཕུར་ཏེ་སྔར་གྱི་པན་ནེ་རི་ངོས་སུ་
བབས་པ་དང༌། འགོག་མོ་དགའ་ནས་རྟ་ཁྲིད་དེ་མར་བྱུང་བ་དང༌། སེང་
ལྕམ་འབྲུག་མོས་འགོག་མོ་ལ་རྟ་ཟིན་ཚེ་འགྲོ་བས་དགའ། ཇོ་རུ་ལ་རྟ་འཕྲོད་
ན་རང་གཉིས་བསམ་པ་འགྲུབ་ལེ་ཡིན་ཟེར་བཞིན་མགྱོགས་པར་ཁྲིད་ནས་ཇོ་
རུའི་མདུན་དུ་སླེབས་ཙ་ན་རྟ་སྔོན་དུ་ཤོར་ནས་མ་ཐུབ་ཚེ། ཇོ་རུ་ཇོ་རུ་ཟེར་
ནས་འབོད་སྐད་བཏང་ བ་ དང་། ཇོ་རུས་ ཨ་ མ་ ཐོང་ཞོག་དང་ཆོག་ཟེར།
ལས་ཀྱི་འབྲེལ་བའི་རྐྱང་རྒོད་དང་། ལྷ་ནས་བསྐོས་པའི་ཇོ་རུ་གཉིས་དེ་རིང་
ངོ་འཕྲོད་པ་ཡིན་གསུངས་པས། འགོག་མོས་སྔར་གྱི་རྟས་དྲུད་པ་དེ་བསམ་
པས། རྟ་འདི་ནི་དབང་དང་རྫུ་འཕྲུལ་གྱི་མཐུས་ཐུབ་པ་མ་གཏོགས་ངས་་
འཐེན་པས་མི་ཐུབ་ཐག་གིས་ཆོད་སྙམ་སྟེ། ཞགས་སྣེ་རྟ་ཐོག་ཏུ་འཕངས་ཏེ་
བཏང་བ་དང་། རྟ་དེ་ནི་མ་ལ་བུ་འཁྲི་བ་བཞིན་ཇོ་རུའི་གམ་དུ་བཅར་ནས་



528
རྟ་རྒྱུག་ཁྲི་གསོལ།
འདུག
དེ་ཚེ་ཇོ་རུས་རྟ་ལ་ཡུན་རིང་ཕུར་བྱུག་བྱས། ཞགས་སྣེ་བཟུང་ནས་
བཞུགས་ཏེ་འབྲུག་མོ་ལ། ཡ་ཨ་ཅེ་སེང་ལྕམ་འབྲུག་མོ། ང་ཇོ་རུ་ལ་ལྷ་ནས་
བྱིན་པའི་རྐྱང་རྒོད་ལོན་བྱུང་། ད་གླིང་ལ་འགྲོ་ན་ཆོག ལར་ངེད་མ་བུ་ལ་རྟ་
འདིའི་རྒྱུས་ཆེར་མེད་པས། ཁྱོད་སྐྱ་ལོ་བུ་མོ་གཡང་ར་བ་སྒོ་བཞིའི་བདག་པོ་
དང༌། ཕུ་ནུའི་ལས་རྟ་སུམ་ཅུའི་ཆ་རྒྱུས་ཁྱོད་ལ་ཡོད་པས་ང་ཡི་རྟ་འདི་རབ་
འབྲིང་ཐ་གསུམ་གང་ཡིན་པ་དང་། ཕུ་ནུའི་ལས་རྟའི་གྲལ་དུ་ཆུད་མི་ཆུད།
སྤྱིར་རྟ་འདི་ལ་ཡོན་ཏན་ཅི་ཡོད་དང་། ལྷག་པར་རྐྱང་རྒོད་འདི་ཡི་བཟང་
ངན་ཇི་འདྲ་བ་ཞིག་གི་རྟ་དཔྱད་གྱིས་དང་གསུངས། འབྲུག་མོས་རྟ་ཡི་ཡོན་
ཏན་དང་ལྷ་རྟའི་ལོ་རྒྱུས་བཤད་པའི་གླུ་འདི་དགུ་སེང་དྲུག་འགྱུར་གྱི་རྟ་ལ་་
དྲངས་ནས་བླངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
དཀོན་མཆོག་གསུམ་ལ་གསོལ་བ་འདེབས། །
མི་འབྲལ་སྤྱི་བོའི་རྒྱན་དུ་བཞུགས། །
དེ་རིང་ང་ལ་སྡོང་གྲོགས་མཛོད། །
གླུ་བླང་ཚད་ཆོས་ལ་འགྱུར་བར་ཤོག །
དེ་ནས་འགོག་མོའི་ལྷ་སྲས་ལགས། །
གསོན་དང་ཞུ་རྒྱུ་འགའ་རེ་ཡོད། །
འཇིག་རྟེན་གནའ་མིའི་གཏམ་དཔེ་ལ། །
ལྷ་བླ་མའི་ཡོན་ཏན་མ་ཤེས་ན། །
ཕྱག་བཀུར་སྟི་རྡོ་ལ་སྣུམ་བྱུག་འདྲ། །
གྱི་ལིང་འདི་དང་རྣམ་བཞི་ཡིན། །



རྐྱང་རྒོད་བཟུང་ནས་རྟ་བཤད་སྒྲོན།
529
འདོ་བའི་རིགས་དེ་རིང་ན་བཟང་། །
བེ་ཏོའི་རིགས་དེ་དཀར་ན་བཟང་། །
མུ་ཁེངས་རིགས་དེ་སྦོམ་ན་བཟང་། །
གྱི་ལིང་རིགས་དེ་ཡང་ན་བཟང་། །
འདོ་ཆེན་རྐྱང་རྒོད་འཕེར་བ་འདི། །
གླིང་ཕལ་པའི་རྟ་དང་འདྲ་ལེ་མིན། །
ཕྱི་བལྟས་ན་བྱོལ་སོང་དུད་འགྲོའི་གཟུགས། །
ནང་བལྟས་རྟ་མགྲིན་དམར་པོ་ཡིན། །
ཅི་ཡང་མི་ཤེས་གཅིག་ཀྱང་མེད། །
བཀའ་མདོ་རྒྱུད་སེམས་དང་མ་འདྲེས་ན། །
ཆོས་དཔེ་ཀློག་ནེ་ཙོའི་མ་ཎི་འདྲ། །
མི་རང་གི་སྐྱེ་རྒྱུད་མ་ཤེས་ན། །
ནགས་མཐར་འཁྱམས་པའི་སྤྲེའུ་འདྲ། །
རྒྱུ་དངོས་པོའི་རིན་ཐང་མ་ཤེས་ན། །
མི་རྒྱུས་མེད་ལམ་ལོག་སོང་འདྲ་ཡིན། །
རྟ་འདོ་བའི་མཚན་ཉིད་མ་ཤེས་ན། །
རྟ་ཡོད་ཚད་འདོ་ཆེན་ཟེར་ལེ་མིན། །
རྟ་འདོ་བའི་རིགས་ལ་རྣམ་བཞི་ཡོད། །
འོད་བ་བེ་ཏོ་མུ་ཁེངས་གསུམ། །
རྣ་རྩེ་བདུད་ཀྱི་སོ་བ་ཡིན། །
རྣ་སྐེད་བདུད་ཀྱི་ཤུལ་མ་འདྲ། །
ཡ་མགལ་ཆོས་ཁང་བརྩིགས་འདྲ་ཡིན། །
མ་མགལ་ཆོས་གདན་བཏིང་འདྲ་རེད། །



530
རྟ་རྒྱུག་ཁྲི་གསོལ།
ལྕེ་དར་མ་གློག་ཞགས་འཁྱུག་འདྲ་ཡིན། །
ཁ་དུང་སོ་སྤྲིན་དཀར་འཕྱུར་འདྲ་རེད། །
སྣ་ཁུང་ལྷ་ཁང་ཕུབས་འདྲ་ཡིན། །
ཐོད་པ་ཐང་ཆེན་བརྡལ་འདྲ་རེད། །
ཕྲུམ་ཕྲུམ་གནས་བརྟན་བཅུ་དྲུག་ཡིན། །
རྔོག་མ་དར་སྐུད་ཕྲ་མོ་རེད། །
མཆིན་ཤ་གཡའ་ཤལ་གོན་འདྲ་རེད། །
མཁལ་མ་ཀླུ་ཕྲུག་ཉལ་འདྲ་རེད། །
རྒྱུ་མ་བཀྲ་ཤིས་འཁྱིལ་བ་རེད། ། །
དཔྱི་མིག་ཆོས་ཀྱི་འཁོར་ལོ་རེད། །
དཔྱི་རྩེ་ཆོས་སྒོ་བརྒྱབ་འདྲ་ཡིན། །
བརླ་ཤ་གླ་བོ་གཤིབས་འདྲ་རེད། །
སུག་བཞི་རླུང་གི་འཕྲུལ་འཁོར་རེད། །
རྨིག་བཞི་བ་རུ་ཁ་བསྒོར་འདྲ། །
དེ་འདོ་ཆེན་རྐྱང་པོའི་མཚན་རྟགས་རེད། །
ལྷ་རྟ་རྐྱང་རྒོད་འཕེར་བ་འདིའི། །
སྒལ་ཚིགས་རག་ཤའི་ཕྲེང་བ་ཡིན། །
རྒལ་རྣག་ཕྲེང་བའི་ཕྲེང་ཐག་ཡིན། །
ཁོག་སྟོད་སེང་གེ་འགྱིངས་འདྲ་རེད། །
ཁོག་སྨད་ཁྱི་རོ་གཤལ་འདྲ་ཡིན། །
སོག་པ་ཐང་ཆེན་བརྡལ་འདྲ་རེད། །
དཔུང་པ་ཕུག་རོན་སྒང་འདྲ་ཡིན། །
ལྕགས་ངར་དཔའ་བོའི་ལག་ངར་རེད། །



531 །
རྐྱང་རྒོད་བཟུང་ནས་རྟ་བཤད་སྒྲོན། ་
གློ་བ་གངས་རི་དཀར་པོ་རེད། །
གློ་ཕྲུག་ལྷ་ཕྲུག་ཉལ་འདྲ་རེད། །
མཆིན་པ་གཡའ་རི་སྨུག་པོ་འདྲ། །
མཛེས་སྡུག་ཡག་བཞིན་འཇའ་ཚོན་འདྲ། །
རྒྱུག་འདོད་འགྲོས་ཀ་ལམ་སེ་གདའ། །
རྟ་མགྲིན་དམར་པོའི་སྤྲུལ་པ་རེད། །
རྟ་རྐྱང་དཀར་མ་རེད་རྐྱང་དམར་རེད། །
པདྨ་ར་གའི་སྤུ་མདངས་ལྡན། །
རྟ་ལུས་སྐུ་མདོག་དམར་བ་ལ། །
དབང་ཆེན་གསང་བའི་ལྷ་ཚོགས་གནས། །
རྔ་རྔོག་གནག་ཅིང་འཚུགས་པ་ལ། །
ཚར་གཅོད་དྲག་པོའི་ལྷ་ཚོགས་འཁོར། །
ཚེམ་བཟང་རབ་དཀར་ཟླ་མདངས་ལ། །
ནད་གདོན་ཞི་བའི་ལྷ་ཚོགས་གནས། །
ཕོ་ཞབས་སེར་ལ་སྣུམ་པ་ལ། །
ཚེ་བསོད་རྒྱས་པའི་ལྷ་ཚོགས་གནས། །
རྣ་རྩེ་རྒོད་ཀྱི་ཐིལ་ཕྲན་ལ། །
གསལ་བྱེད་སྒྲོན་མེའི་སོ་བ་འཁོར། །
དཔུང་པ་རླུང་གི་འཁོར་ལོ་ལ། །
ཚེ་ལ་དབང་བའི་དགྲ་ལྷ་འཁོར། །
རྨིག་བཞི་ལྕགས་ཀྱི་འདབ་མ་ལ། །
བདུད་བཞི་འདུལ་བའི་དགྲ་ལྷ་འཁོར། །
རྟ་མགོ་དགུང་ལས་མཐོ་བ་འདི། །



532
རྟ་རྒྱུག་ཁྲི་གསོལ།
ཁམས་གསུམ་འགྲོས་དབང་སྒྱུར་བའི་རྟགས། །
རྣ་རྩེ་མཐོ་ལ་མཛེས་པ་དེ། །
དཀོན་མཆོག་དབུ་འཕང་བསྟོད་པའི་བརྡ། །
ལུང་བོང་ཀུན་དང་མཐུན་པ་དེ། །
བྱང་སེམས་རྒྱུད་ལ་འབྱུང་བའི་བརྡ། །
རྔ་རྔོག་ཐུང་ལ་རིང་བ་དེ། །
སྤྲུལ་པ་རྒྱུན་ཆད་མེད་པའི་བརྡ། །
སྤྱན་འབྲས་གསལ་ཞིང་འཚེར་བ་དེ། །
ཆོས་ཉིད་མངོན་སུམ་མཁྱེན་པའི་བརྡ། །
རྣ་རྩེ་གཉིས་ནི་རིང་བ་དེ། །
བདེན་གཉིས་ལམ་དུ་བསྟུན་པའི་བརྡ། །
དབང་པོ་དྲུག་གིས་བརྒྱན་པ་དེ། །
ཕྱིན་དྲུག་སྤྱོད་པ་སྐྱོང་བའི་བརྡ། །
རྨིག་བཞིས་རྩེ་བྲོ་བརྡུངས་པ་དེ། །
བསྡུ་བཞིའི་འགྲོ་དོན་སྐྱོང་བའི་བརྡ། །
སྤོ་ཞབས་སེར་ལ་དཀར་བ་དེ། །
འཁོར་བའི་སྐྱོན་གྱི་མ་གོས་བརྡ། །
རེས་འགའ་མི་སྐད་སྨྲ་བ་དེ། ། །
སྒྲ་ཚིག་ཐོགས་མེད་སྟོན་པའི་བརྡ། །
རེས་འགའ་མཁའ་ལ་འཕུར་བ་དེ། །
གང་སྣང་སྒྱུ་མར་རོལ་བའི་བརྡ། །
མི་ལ་བརྩེ་ཞིང་འཁོར་བ་དེ། །
བྱམས་བརྩེའི་འགྲོ་ལ་གཟིགས་པའི་བརྡ། །



533
རྐྱང་རྒོད་བཟུང་ནས་རྟ་བཤད་སྒྲོན།
ཞགས་པས་བཟུང་དུ་ནུས་པ་དེ། །
འཕྲིན་ལས་རྟག་ཏུ་རྒྱས་པའི་བརྡ། །
བུ་སྐྱེས་བུ་བཞོན་ན་འཁུར་བ་དེ། །
འགྲོ་ཀུན་ཐར་ལམ་འདྲེན་པའི་བརྡ། །
གོམ་འགྲོས་མགྱོགས་ཤིང་བདེ་བ་དེ། །
ཐབས་མཁས་འགྲོ་དོན་འགྲུབ་པའི་རྟགས། །
དེ་མིན་དུད་འགྲོ་རྟ་ཕོ་ལ། །
བཤད་པ་འདི་འདྲ་མི་འོས་ལ། །
ལྷ་རྟ་རྐྱང་བུ་ཁ་དཀར་ལ། །
དོན་དང་མཐུན་པའི་བསྟོད་བསྔགས་རེད། །
གླིང་དཀར་ལས་རྟ་སུམ་ཅུའི་ནང་། །
གདོང་བཙན་གཡུ་བྱ་རྟེའུ་སྔོ་ལ། །
མཁའ་ལྡིང་ཁྱུང་གི་རྩལ་ཡོད་ཟེར། །
ཡོད་ཀྱང་ངོ་མཚར་ཆེ་རྒྱུ་མེད། །
འདན་མའི་དངུལ་ཕྲུག་ལྡེམ་པ་དང༌། །
སྟག་རོང་གུ་གུ་རོག་འཛོང་གཉིས། །
གཏམ་ལེན་འཕྲོད་པའི་རྟ་གཉིས་ཟེར། །
ཀུན་གྱི་ངོ་མཚར་ཆེ་ཟེར་ཡང་། །
དེ་ལ་ངོ་མཚར་ཆེ་རྒྱུ་མེད། །
སེང་སྟག་སྟོང་རི་དར་འཇམ་དང་། །
རྒྱ་ཚའི་རྒྱ་བྱ་སོག་དཀར་དང༌། །
སྤྱི་དཔོན་ཤ་རྐྱང་དྲེལ་མགོ་སོགས། །
ཅང་ཤེས་ཡོན་ཏན་ཚང་ན་ཡང་། །



534
རྟ་རྒྱུག་ཁྲི་གསོལ།
དེ་ལ་ངོ་མཚར་ཆེ་རྒྱུ་མེད། །
དུད་འགྲོའི་རང་བཞིན་མ་འདས་འདུག །
ཕྱི་ནི་བྱོལ་སོང་དུད་འགྲོའི་ཚུལ། །
ནང་ནི་སངས་རྒྱས་དགོངས་པ་ཅན། །
ལྷ་རྟ་མགྲིན་དམར་པོའི་སྤྲུལ་པ་རེད། །
མཇལ་ན་ངན་སོང་སྐྱེ་སྒོ་ཆོད། །
བཞོན་ན་ཐར་བའི་གྲོང་དུ་ཁུར། །
དེ་འདྲའི་རྟ་མཆོག་རིན་ཆེན་འདི། །
དེ་རིང་མཇལ་བ་ངོ་མཚར་ཆེ། །
རྟ་འདི་རི་ན་གནས་པའི་ཚེ། །
འཛིན་མི་ལྷ་ཀླུ་གཉན་གསུམ་རེད། །
འཛིན་ཐག་འཕྲུལ་གྱི་ཞགས་པ་རེད། །
གནམ་ལ་འཕུར་བའི་གཤོག་པ་ཅན། །
ས་ལ་འགྲོ་བའི་རྨིག་པ་ཅན། ། །
སྒོ་ན་འདུག་པའི་གཡང་དལ་ཅན། །
འདི་འདྲའི་རྟ་ཞིག་ཡོད་པས་ན། །
འཕུར་ན་བྱ་ལམ་ཆོད་ལུགས་ལ། །
མཁའ་ལྡིང་ཁྱུང་གིས་འགྲན་མེད་རེད། །
རྒྱུག་ན་བང་རྩལ་མགྱོགས་ལུགས་ལ། །
གླིང་རྟས་འགྲན་པ་དཀའ་མོ་རེད། །
མགྱོགས་དར་ལག་པའི་མཐིལ་ན་ཡོད། །
ད་མ་བཞུགས་ཇོ་རུ་གླིང་ལ་བྱོན། །
རྟ་འདོ་བའི་ཁྲོམ་ཐག་གཅད་རྒྱུ་བྱོས། །



རྐྱང་རྒོད་བཟུང་ནས་རྟ་བཤད་སྒྲོན།
535 །
བུ་ཇོ་རུས་དཔོན་ས་འཛིན་རྒྱུ་གྱིས། །
གླུ་གོ་ན་རྣ་བའི་བུ་རམ་གྱིས། །
མ་གོ་གླུ་ལ་ཡང་ལེན་མེད། །
བུ་ཇོ་རུའི་ཐུགས་ལ་དེ་ལྟར་ཟུངས། །
ཞེས་གསུངས་ནས། འབྲུག་མོ་དེ་ཡང་སྔོན་གྱི་ལས་འཕྲོ་ཟད་པ་ལས་
རྟའི་ཡོན་ཏན་ཚུལ་བཞིན་རྟོགས་ཤིང་ཇོ་རུ་རྫུ་འཕྲུལ་ལ་དབང་འབྱོར་བར་ཤེས་
ཀྱང་སྐྱེས་ངན་ལུས་ངན་དུ་བརྫུས་སྟབས་སྤྲུལ་པ་བསྟན་པ་མ་ཤེས་ནས། ཁོ་
མོའི་སྐྲ་བདག་གདོང་བཙན་ལ་བབས་ན་བསམས་ཀྱང༌། ཇོ་རུ་མི་རྟ་ལས་
བདག་པོ་མི་འདུག་སྙམ་པས་ཐག་རྦད་ཀྱིས་བཅད་དོ། ། ། །



536
ལེའུ་བཅུ་གཅིག་པ།
ཇོ་རུའི་ཐབས་འཕྲུལ་སྣ་ཚོགས་ཀྱིས། །
སེང་ལྕམ་བློ་ཡི་མུན་པ་སེལ། །
འབྲུག་མོས་སྒ་ཆས་ཕྱག་ཕུལ་གྱིས། །
བཀྲ་ཤིས་སྨོན་ལམ་ཡང་ཡང་བཏབ། །
དེ་ནས་ཇོ་རུ་ན་རེ། ང་གླིང་དཀར་སྟོད་ལ་འགྲོ་ན་ཆོག་མོད། འོན་
ཀྱང་ངའི་རྟ་འདི་ཁ་ལོ་བཏུལ་མེད་པས་ཞོན་མི་ནུས། དེར་མ་ཟད་སྒ་སྲབ་
སོགས་གང་ཡང་མེད་པར་བཞོན་ན་ཇོ་རུ་ཤི་ཉེན་ཆེ་བས་འབྲུག་མོ་ཁྱོད་ལའང་
ཁ་ངན་ཕོག་ངེས་ཡིན། དེ་བས་རྟ་འདི་ཨ་མས་རྗེས་ནས་འཁྲིད་འོང་། རང་
རེ་གཉིས་སྔོན་དུ་འགྲོ་ན་ཆོག་སྟེ། འོན་ཀྱང་ངས་དབྱུག་པ་ཞོན། ཁྱོད་ལ་རྟ་
ཡོད་པས་རྗེས་ཟིན་དཀའ་མོ་རེད་ཅེས་གསུངས་པ་དང༌། འབྲུག་མོས་གྲོ་སྨུག་
ཇོ་རུ་ཆིབས་དང༌། ང་རྐང་ཐང་གིས་འགྲོ་ཆོག རྗེས་ཆོད་ཟེར་ནས་མར་
ཅུང་ཙམ་སོང་ཚེ། ཕ་རི་ན་གླ་བ་ཞིག་འདུག་པ་དེ་ཇོ་རུས་མཐོང་ནས་འབྲུག་
མོ་ལ། ཕ་རིའི་གླ་བ་དེ་སྲིབ་ཀྱི་ཕུང་གླ་རོག་ཆུང་ཟེར་བ་དེ་རེད། ད་ལྟ་འདི་
དམ་ལ་མ་བཏགས་ན་མི་ཉན། ཁྱོད་ཀྱིས་གླུ་ཞིག་ལོངས་དང་། དེས་སྒྲ་ལ་
ཉན་ནས་གཡེང་ཚེ་ངས་ཞགས་པ་བཏབ་ནས་བཟུང་ཆོག་ཟེར་ནས་ཕར་ཙམ་
ཕེབས་པ་དང༌། འབྲུག་མོས་ཀྱང་གླུ་འདི་འདྲ་ཞིག་བླངས་སོ། །
གླུ་ཨ་ལ་ལ་མོ་ཨ་ལ་ལེན། །



འབྲུག་མོས་ས་ཆས་ཇོ་རུར་ཕུལ།
537
གླུ་ཐ་ལ་ལ་མོ་ཐ་ལ་ལེན། །
རྨ་སྲིབ་ནགས་མོའི་གདོང་ལམ་ན། །
ཇོ་རུ་འབྲུག་མོ་གླིང་ལ་ཆས། །
འགྲོ་བ་མི་བདེན་འདུག་ལ་ཁེལ། །
འདུག་པ་མི་བདེན་འགྲོ་ཞོར་རེད། །
གླ་བདུད་དམ་ལ་འདོགས་དགོས་ཟེར། །
གླ་བདུད་མ་རེད་རྩི་དོན་རེད། །
ཕོ་གླའི་རྩི་དེ་ཐོབ་ན་འདོད། །
མོ་གླའི་ཤ་དེ་བཟས་ན་སྙམ། །
གླུ་བདུད་མཐོང་བ་བདེན་མེད་འདྲ། །
རྨ་སྲིབ་གླུ་བདུད་ཡོད་དོན་མེད། །
ཡོད་ན་མ་ཐུལ་ལུས་དོན་མེད། །
ཇོ་རུ་མི་བདེན་སྤྲུལ་པ་རེད། །
གླ་རོག་མི་བདེན་སྒྱུ་མ་རེད། །
འབྲུག་མོས་མི་བདེན་རྫུན་གླུ་ལེན། །
ཅི་འདི་བདེན་པ་ཡིན་པས་ན། །
ཇོ་རུས་གསོད་སེམས་ཞེ་ལ་བཞག །
འབྲུག་མོས་བསླུ་སེམས་གླུ་ཆུང་ལེན། །
གླ་བས་ཟ་སེམས་རྩྭ་ལ་གཡེངས། །
བསམ་པ་འཁྲུལ་ལུགས་འདྲ་འདྲ་རེད། །
ཡང་ན་གླ་བ་ཚེ་ཟད་ལ། །
ཇོ་རུ་འབྲུག་མོ་ཕྱོགས་བསྡེབ་འདྲ། །
ཡང་ན་འབྲུག་མོ་བསླུ་བྲིད་ལ། །



538
རྟ་རྒྱུག་ཁྲི་གསོལ།
ཇོ་རུ་གླ་བ་ཕྱོགས་བསྡེབ་རེད། །
ཅི་ཡིན་ཨ་སྲུས་ཤེས་ལེ་མིན། །
ཞེས་གླུ་ངག་སྙན་པོ་བླངས་པ་དང་། གླ་བའི་མགུལ་དུ་ཇོ་རུས་ཞགས་
པའི་ཨ་ལོང་བསྐོན་ཏེ་ཇོ་རུ་དྲུད་ནས་འབྲུག་མོའི་སྔོན་དུ་འཕག་ཚགས་རྒྱག་
བཞིན་ཡོད་སྐབས། འབྲུག་མོས་ཀྱང་རྡོ་བརྒྱབ་སྟེ་གླ་བ་བསད། དེ་མ་ཐག་
ཇོ་རུ་ཡར་བཞེངས་ནས། ཡཱ་ ཨ་ཅེ་འབྲུག་མོ་གླ་བདུད་འདུལ་མི་ང་ཡིན་ལ་
ཁྱོད་ལག་སྔ་བྱས་ནས་གླ་བ་བསད། གླ་བས་ཤི་གོ་མ་ཆོད། ཇོ་རུས་འདུལ་གོ་
མ་ཆོད་པར་གླ་སྲོག་བུ་མོས་བཅད། གླ་སེམས་ངན་སོང་དུ་འཕངས། ཕ་སྐྱ་
ལོའི་རུས་སྨད། གླིང་ཕུ་ནུའི་བླ་བཙོང་། ད་དུང་ཕོ་གླ་ཡིན་ན་རྩི་མཁོ། མོ་
གླ་ཡིན་ན་ཤ་ཟ་ཟེར་བས་རྒྱུ་འཕོང་ཟས་སྲེད་ཀྱི་གཏམ་དེ་ད་ལན་གླིང་དཀར་གྱི་
རྟ་རྒྱུག་འདི་རྩོད་གཞི་ཅང་ཤེས་བང་གི་སྙིང་ནོར་ཁྱོད་ཡིན་འདུག་པས། ཁྱོད་
རང་གྲགས་པ་ཆེ་སྟེ་ང་མིང་དང་གཏམ་གཉིས་མཉམ་ཁྱབ་དེད་པ་ཞིག་ད་རེས་
བྱེད་དགོས། ད་དུང་ཁྱོད་ཀྱི་ཤེས་མདོག་རིག་མདོག་གི་སྣང་བ་བདེན་མེད་དུ་
ཤེས་སྐད་བཤད་ལུགས་ལ་བལྟས་ན་གླ་བ་གསོད་སར་མི་འདུག དགེ་སྡིག་
ཅིག་ཀྱང་ཡོད་འདྲ་སྟེ། སྡིག་རྔམ་ཆེ་ལུགས་ལ་ལྟོས། ད་དུང་གླུ་འདི་ལ་ཉོན་
ཨང་གསུངས་ནས་ཚེ་གླུ་འགྱུར་མེད་ཀྱི་རྟ་ལ་དྲངས་ནས་བླངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
སྐྱབས་གནས་དཀོན་མཆོག་གསུམ་པོ་དེ། །
མི་འབྲལ་སྤྱི་བོའི་རྒྱན་དུ་བཞུགས། །
ས་འདི་རྨ་སྲིབ་ནགས་མོའི་གདོང༌། །
ང་འདྲར་འགོག་མོའི་ཇོ་རུ་ཟེར། །
ཉོན་དང་འདྲ་མ་འདི་འདྲ་ཡོད། །



539
འབྲུག་མོས་ས་ཆས་ཇོ་རུར་ཕུལ།།
ཐོས་པ་མེད་པའི་ཉམས་ལན་དེ། །
གཞུ་མོ་མེད་པའི་མདའ་དང་འདྲ། །
ཉམས་སུ་མ་བླང་ཐོས་པ་དེ། །
ཉག་ཕྲན་མེད་པའི་གཞུ་མོ་འདྲ། །
གཉིས་ཀ་འཛོམས་པ་དཀའ་ལེ་རེད། །
འཛོམས་ན་བླ་མ་བཟང་པོ་ཟེར། །
ཁོག་མཁས་མདུང་མོའི་སོ་དང་འདྲ། །
ཁ་བཤད་མཛེས་པའི་བ་དན་འདྲ། །
ལག་ལེན་ཙན་དན་མདུང་ཤིང་འདྲ། །
གསུམ་ག་འཛོམས་ན་མཁས་པ་ཡིན། །
མཉམ་དུ་འཛོམས་པ་དཀའ་མོ་རེད། །
མ་ཤེས་བྱ་བ་ནོར་བ་དེ། །
སྨྱོན་པས་རང་སྲོག་གཅོད་པ་འདྲ། །
ཤེས་ཀྱང་ལག་ལེན་ནོར་བ་དེ། །
དུད་འགྲོས་རང་རྐུབ་ལྡག་པ་འདྲ། །
ལག་ལེན་མེད་པའི་ཁ་བཤད་དེ། །
གཤོག་རྩལ་མེད་པའི་བྱ་དང་འདྲ། །
ཇོ་རུ་མི་བདེན་སྒྱུ་མ་ཟེར། །
སྒྱུ་མ་གླིང་ལ་ཁྲིད་ལས་ཅི། །
གླ་བ་མི་བདེན་སྤྲུལ་བ་ཟེར། །
སྤྲུལ་བ་རྡོ་ཡིས་གསོད་རབས་མེད། །
གླ་བདུད་བདེན་པ་མིན་ནོ་ཟེར། །
བདེན་མེད་རྡོ་ཡིས་གསོད་དོན་མེད། །



540
རྟ་རྒྱུག་ཁྲི་གསོལ།
བསམ་པ་བཤད་པ་ལག་ལེན་གསུམ། །
རེ་རེ་ལས་ཀྱང་རེ་རེ་མང་། །
བསམ་རྒྱུ་ངན་གཡོ་བཤད་རྒྱུ་མཚར། །
ལས་བྱ་སྡིག་པའི་ས་བོན་འདེབས། །
སེང་ལྕམ་ཟེར་བ་སྟོང་གཏམ་རེད། །
འབྲུག་མོ་ཟེར་བ་རང་བསྟོད་རེད། །
ཕོ་རོག་ཤ་ཁུར་རི་གསུམ་རྩེ། ། །
ཤ་བ་མདའ་ཁུར་ལུང་སུམ་མདོ། །
ཇོ་རུ་གཏམ་ཁུར་ཕུ་ནུའི་སྔོན། ། །
གླུ་བདུད་དམ་ལ་འདོགས་མི་དེ། །
གོང་མ་ལྷ་ནས་ཇོ་རུ་བསྐོས། །
དེ་མི་ཐོན་སྡིག་པའི་ལག་སྔ་དེ། །
བར་མ་གཉན་ནས་འབྲུག་མོས་བྱས། །
མགོ་ནག་ཡོངས་ལ་གཏམ་ངན་བཞག །
ཟ་མ་མོ་ལ་ཁྲམ་ཁ་འཁོར། །
ཁྲ་མོ་གླིང་ལ་མི་ཁ་འཁོར། །
དེ་ཇོ་རུས་མི་བྱེད་ཀ་མེད་ཡིན། །
ལས་དེ་འདྲ་མི་འོས་བསམས་པས་ན། །
སྐྱ་ལོའི་སྟོན་པའི་ཕུག་ནོར་ལ། །
གསེར་སྲབ་ཡིད་བཞིན་ནོར་བུ་དང་། །
གསེར་སྨད་བསམ་པའི་དོན་གྲུབ་ཡོད། །
སྟེང་ཕྱོགས་ལྷ་ཡི་ལས་ཟོག་ཡིན། །
གླིང་དཀར་རྟ་རྒྱུག་བྱེད་པའི་ཚེ། །



འབྲུག་མོས་སྒ་ཆས་ཇོ་རུར་ཕུལ།
541
མ་འཇོག་ཇོ་རུ་ང་ལ་སྤྲོད། ། །
དེ་སྤྲོད་དང་ཇོ་རུས་གཏམ་ཉུང་བྱེད། །
ཁྱོད་འབྲུག་མོའི་ཡིད་ལ་དེ་ལྟར་ཟུངས། །
ཞེས་གསུངས་པ་དང༌། འབྲུག་མོས་གསེར་སྲབ་དེ་ ཐབས་ཅི་དགོས་་
ཀྱང་སྤྲོད་སྙམ་སྟེ། འབུལ་བའི་ཁས་ལེན་ཞུས། དེ་ནས་གླིང་ལ་ཕེབས་ཚེ་ཇོ་
རུ་འབྲུག་མོའི་གྲོ་སྨུག་ལ་བཅིབས་ཏེ་ལྕང་དཀར་བེར་ཀ་དེས་གཅིག་གཞུད་་་
གཉིས་གཞུད་པས་རྨ་ཀ་ལིང་ལྷ་ལམ་གོང་མའི་ལ་བརྒལ་ཏེ། རྩལ་ཆེན་གྱིས་
མདའ་འཕངས་པ་བཞིན་སོང་ཞིང་། འབྲུག་མོ་མགྱོགས་པོར་བརྒྱུགས་ཀྱང་
རྗེས་མ་ཟིན། ལ་མགོར་སླེབས་ནས་མར་བལྟས་ཚེ་ཇོ་རུ་དབུ་དེ་ན་ཆད་འདུག
མོ་དེ་ལ་དངངས་སྐྲག་དང་ཕངས་སེམས་ཚད་མེད་པ་ཞིག་སྐྱེས་ཏེ་སྡུག་བསྔལ་
གྱིས་མནར་ནས་ངུ་བཞིན་དུ་མར་འོངས་བས་ན། ལག་གཡས་ཕུ་དུང་དང་
འབྱར་ནས་ཆད་འདུག ཡང་མར་ཅུང་ཙམ་སོང་ཚེ་རྐང་པ་ཡ་གཅིག་ལྷམ་
དང་འབྱར་ནས་ཆད་འདུག ཡང་ནང་ཁྲོལ་རྒྱུ་མ་སོགས་ ས་ལ་བྲན་ནས་་་
འདུག རྟ་གྲོ་སྨུག་དེ་རྔུལ་ནག་རླངས་པ་ཤུར་རེ་འདུག་པ་དང་། ཡོབ་ཆེན་
གྱི་ནང་ན་རྐང་པ་ཡ་གཅིག་ཆད་ནས་ཐོགས་འདུག་སྟེ། ཇོ་རུའི་ལུས་དུམ་བུར་
ཐོར་བ་རྣམས་ཚུར་བཏུས་ཚེ། དབུ་དེའི་མིག་གཉིས་ཁྲ་ཅེ་རེ་འདུག་པ་ལ་ཤི་
མིག་གསོན་ལ་བལྟ་བ་བུད་ཟེར་ནས་ཐལ་བ་ཞིག་བཏབ་ནས་མི་མཐོང་བར་བྱས།
དེ་ནས་སྐུ་གསུང་གཞན་གྱིས་རྡོག་བརྫིས་མི་བྱེད་ཆེད་དེའི་སྟེང་རྡོ་དཀར་མང་དུ་
སྤུངས་ཏེ་བཞག ད་ནི་རང་གླིང་ཡུལ་དུ་མི་འགྲོ་ངེས་ཅན་ཡིན། ལུས་ཅན་
ཐམས་ཅད་འཆི་བ་ལས་མ་འདས་པས་སྡུག་བསྔལ་མེད། ཇོ་རུ་འབུམ་པའི་ནུ་
བོ་དབུ་མ་ཐོན་ཐོག་ང་འབྲུག་མོ་མེད་ན་ཆུང་རྒྱུད་བློ་བདེ། ཕ་མ་ཟོས་བདེ་
བར་འོང་བས། བེ་རི་དུག་མཚོའི་ནང་དུ་མཆོང་སྙམ་ནས་རྟ་གྲོ་སྨུག་ལ་བཞོན་
ནས་སོང་བས། དུག་མཚོའི་ཁར་སླེབས་ཚེ། ད་རང་བཞིན་སྨྱོན་པས་རང་



542
རྟ་རྒྱུག་ཁྲི་གསོལ།།
སྲོག་གཅོད་པ་བྱེད་རྒྱུ་མི་འདུག ལྷག་པའི་ལྷ་ལ་གསོལ་བ་བཏབ་སྟེ་ཇོ་རུ་དང་
མཉམ་དུ་རྣམ་ཤེས་དག་ཞིང་དུ་སྤར། སྒྱུ་ལུས་ཀྱི་ཕུང་པོ་འདི་དུག་མཚོར་
བསྒྱུར་ན་དགའ་སྙམ་ནས་ལྷ་རྣམས་ར་མདར་སྦྲན་པའི་ཆེད་དུ་གླུ་འདི་བླངས་
སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
དབུ་མ་རྩ་ཡི་རྩེ་མོ་ནས། །
ཆོས་སྐུ་རྡོ་རྗེ་འཆང་ཆེན་མཁྱེན། །
རྐྱང་མ་རྩ་ཡི་རྩེ་མོ་ནས། །
ལོངས་སྐུ་ཐུགས་རྗེ་ཆེན་པོ་མཁྱེན། །
རྩ་རོ་མ་རྩ་ཡི་རྩེ་མོ་ནས། །
སྤྲུལ་སྐུ་པདྨ་འབྱུང་གནས་མཁྱེན། །
སྤྱི་གཙུག་ཉི་ཟླའི་གདན་སྟེང་ནས། །
དྲིན་ཅན་རྩ་བའི་བླ་མ་མཁྱེན། །
འཁོར་བ་སྡུག་བསྔལ་རྒྱ་མཚོ་ལ། །
འཁྲུལ་སྣང་ངོར་ན་བདེ་བ་ཡོད། །
བདེ་སྡུག་གཅིག་ལ་གཅིག་རྟེན་རེད། །
བསྒྲུབ་རྒྱུ་བདེ་སྐྱིད་སོ་ནམ་བྱས། ། །
བསྒྲུབ་རྒྱུ་སྡུག་བསྔལ་ལོ་ཏོག་སྨིན། །
ལས་དོན་འགྲུབ་པ་དཀའ་མོ་གདའ། །
འཁོར་བའི་སྙིང་པོ་སྡུག་བསྔལ་ཟེར། །
ཡིན་ནོ་སྙིང་པོ་ལོན་པ་རེད། །
བདེ་སྡུག་ཆུ་བོའི་གཉེར་མ་འདྲ། །



འབྲུག་མོས་སྒ་ཆས་ཇོ་རུར་ཕུལ།
543
དེ་ནས་ཇོ་རུ་འདས་རྗེས་སུ། །
ང་འབྲུག་མོ་ཤི་ན་འགྱོད་དོན་མེད། །
དག་པའི་ཚོགས་གྲལ་འགྲིམས་ནས་འགྲོ། །
འཁོར་བ་མི་རྟག་སྡུག་བསྔལ་ཟེར། །
ཟེར་བ་ཙམ་དེ་བདེན་པ་མིན། །
འདོད་ཡོན་ཡུལ་ལ་རོལ་བ་ཡི། ། །
དབང་ལྔའི་ཤེས་པ་བདེ་བར་འདུག །
དེ་ཕྱིན་འབྲུག་མོ་ཤི་ན་དགའ། །
རང་སེམས་སྟོང་གསལ་འགག་མེད་དེ། །
ཇོ་རུའི་ཐུགས་དང་དབྱེར་མེད་བསྲེ། །
རེ་དོགས་འཁྲུལ་བས་མ་སླད་པར། །
ཆོས་སྐུའི་ཀློང་དུ་རོ་གཅིག་འདྲེས། །
རྣམ་སྨིན་སྒྱུ་ལུས་ཕུང་པོ་འདི། །
བྱུང་ཡང་དུག་གསུམ་ངང་ནས་བྱུང་། །
སྐྱུར་ཡང་དུག་མཚོའི་ཀློང་དུ་སྒྱུར། །
སངས་རྒྱས་བྱང་ཆུབ་སེམས་དཔའ་རྣམས། །
ཇོ་རུ་དག་ཞིང་བསུ་མར་མཛོད། །
འབྲུག་མོའི་ལྟ་བས་རྗེས་སུ་དེད། །
གདམས་ངག་སྒོམ་པས་བཙན་ས་འཛིན། །
སྤྱོད་པས་འཁོར་འདས་བར་ལག་འབྱེད། །
ཡང་འཁྲུལ་ཡིད་ལུས་བར་དོ་རུ། །
མ་སེར་མོ་མི་འགྲོ་ཐག་ཆོད་ཡིན། །
བུ་མོའི་བདེན་ཚིག་འགྲུབ་པས་ན། །



544
རྟ་རྒྱུག་ཁྲི་གསོལ།
རྟ་གྲོ་སྨུག་གླིང་ལ་འཁོར་བར་སྨོན། །
འགྲོ་ཕ་མ་སྡུག་བསྔལ་མེད་པར་ཤོག །
ཅེས་གསུངས་ནས་རྟ་ལ་ཡོབ་རྡེག་བྱས་ཀྱང་འགྲོ་མ་ཐུབ་ཕྱིར་འཐེན་པ་ལྟ་
བུའི་སྣང་བ་བྱུང་ཞིང་། ཕྱིར་བལྟས་ཤིག་བྱས་ཚེ་ཇོ་རུས་རྟ་གྲོ་སྨུག་གི་རྔ་མ་
འཐེན་ཏེ་བཞུགས་འདུག་པར། འབྲུག་མོ་རང་དབང་མེད་པར་ངོ་ཚ་བས་
བཤུམ་པ་དང༌། སྡུག་སངས་ཀྱི་བཞད་གད་དུས་མཉམ་དུ་ཤོར་བས་རྟ་ལས་
བབས་པ་དང༌། དེ་ཚེ་ཇོ་རུ་ན་རེ། ཡ་སྐྱ་ལོའི་སེང་ལྕམ་འབྲུག་མོ། འཇིག་
རྟེན་གཏམ་གྱི་དཔེ་ལ། སྐྱིད་མི་ཐེག་ངུ་འབོད་ཤ་ཕོས་བྱེད། སྡུག་མི་ཐེག་
མཚན་དགོད་འུག་པས་བྱེད། རྒྱུག་མི་ཐེག་སྤྱང་ཐང་ཤལ་ངེར་ཟེར་བ་ལྟར།
ཁྱོད་སྐྱེ་ལོ་ཡག་ཆེ། སྐྱ་ལོ་ཕྱུག་ཆེ། ཕུ་ནུ་དམར་ཐང་ཆེ་བས་སྡུག་ནས་དུག་
མཚོར་མཆོང་ཨེ་ཉན། དེ་ཡིན་ཡང་ང་ཇོ་རུ་མ་ཤི་རྡོ་ཡིས་མནན། གསོན་པོ་
འཕོ་བ་འདེབས་དགོས་དོན་ཅི་ཡོད། ཁྱོད་ཀྱིས་ཤི་སྐྱིད་ཁ་ནས་འདོན་རུང་།
ཤི་དོགས་ཀྱིས་མིག་ཟུམས། བསྣད་དོགས་ཀྱིས་མགོ་བཏུམས། རླན་དོགས་
ཀྱིས་རྟར་བཞོན་ནས་འགྲོ་རྒྱུ་དེ་ལ་བསམ་ཚུལ་ཇི་འདྲ་ཡོད། བར་དོ་མིག་
བཙུམས། མགོ་བཏུམས་པས་ཁོག་ལེ་ཨེ་རེད། ངས་ཕུ་བོ་རྒྱ་ཚ་གཙོས་གླིང་
དཀར་པོ་ལ་བཤད་ངེས་ཡིན། ཁྱོད་སེང་ལྕམ་གཟུགས་མཛེས་སྐད་སྙན་་་་
གྲགས་པས་ས་སྟེང་ཁྱབ་པ་ལས། སེམས་ཀྱི་གྲགས་པ་དེ་དེ་སྔ་ཁྱབ་མ་ཐུབ་པ་
ལ་ད་རེས་དེ་ལས་ཀྱང་གྲགས་ཆེ་བ་ཞིག་དགོས་གསུངས་པས། ལྷ་སྲས་ཇོ་རུ་
ལགས། ངས་ཁྱེད་འདས་སོང་བསམས་ནས་སྐྲག་ཅིང་འཇིགས་ནས་དེ་ལྟར་
སྡུག་བསྔལ་ཚད་མེད་སྐྱེས་པ་ཡིན། སྤྲུལ་སྒྱུར་མཛད་པ་མ་ཤེས། ང་རང་
སྡུག་ལ་མ་གཏད་བྱོན་རོགས་མཛོད། ད་ལོ་རྒྱུས་ཚོ་བཤད་ནའང་གཞན་ཅི་
བྱེད་ཅིང་། ཕོ་ངན་བྱེས་ལ་སོང་ན་གཏམ་ངན་ཡུལ་ལ་ཁྱེར་འོང་བ། གོལ་
མགོའི་གཡང་རྟེན་བྱས་ན་གོད་ཁ་རྒྱུན་མི་ཆད་ཟེར་བའི་དཔེ་རེད། དེ་འདྲ་མ་



འབྲུག་མོས་སྒ་ཆས་ཇོ་རུར་ཕུལ།
545
གསུངས་ཞུས་པས་ཇོ་རུས་གླུ་འདི་བརྩེ་གླུ་འགྱུར་ཁུག་གི་རྟ་ལ་དྲངས་ནས་བླངས་
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
ལྷ་དཀོན་མཆོག་གསུམ་ལ་གསོལ་བ་འདེབས། །
ས་འདི་བེའུ་ལུང་དུག་མཚོའི་ཁུག །
ང་ལ་འགོག་མོའི་ཇོ་རུ་ཟེར། །
རིགས་གཟུགས་ལང་ཚོའི་འབྱོར་བ་གསུམ། །
གསེར་རྒྱན་གཟི་ཕྲེང་དར་གོས་གསུམ། །
ལྷ་སྲུང་ཇོ་རུའི་སྐུ་རྩེད་གསུམ། །
བཅུ་གཉིས་སྡུག་བསྔལ་ཆེ་རབས་ཟེར། །
རང་སྲོག་ཆུ་ལ་བསྐྱུར་བསམ་དེ། །
བདེ་བ་ཀུན་ལས་ཁྱད་འཕགས་ཟེར། །
འབྲུག་མོར་ཁོང་མཛངས་ཆེ་རྟགས་རེད། །
རྩེད་མོ་བདེན་ལ་འཛིན་ལུགས་དེ། །
ལྟ་བའི་ཕུ་ཐག་ཆོད་རྟགས་རེད། །
སྲོག་གཅོད་ཆུ་ལ་རེ་བ་དེ། །
སྒོམ་པའི་བཙན་ས་ཟིན་རྟགས་རེད། །
ཕྱིང་དཀར་མགོ་བོ་བཏུམས་པ་དེ། །་
སྤྱོད་པས་འཁོར་འདས་དབྱེ་རྟགས་རེད། །
རྟ་གྲོ་སྨུག་གླིང་ལ་སྨོན་བསྐུར་དེ། །
ཞེན་ཆགས་འཁྲི་བ་ཆོད་པའི་རྟགས། །
མ་ཤི་རྡོ་ཡིས་མནན་པ་དང་། །



546
རྟ་རྒྱུག་ཁྲི་གསོལ།
གསོན་མིག་ཐལ་བ་བཏབ་པ་དེ། །
གླིང་ལ་བསམ་པ་དཀར་བའི་རྟགས། །
ཅི་བཤད་ཐམས་ཅད་བདེན་པར་འདུག །
བདེན་གཏམ་གླིང་དཀར་སྟོད་ལ་བཤད། །
མཐོ་གསུམ་རི་མགོའི་རྩི་ཐོག་དང་། །
དམའ་བའི་སྤང་གི་རྩྭ་ལྗང་གཉིས། །
ན་ཐང་མེ་ཏོག་ཕང་ཕུང་གསུམ། །
མི་འགོག་དུད་འགྲོ་སུས་ཟ་བལྟ། །
མ་བཟས་ལུས་ན་ཁེ་བཟང་བྱེད། །
གསུམ་ག་བཟས་ན་འགྱོད་མེད་བྱེད། །
ཁེ་ཕམ་བྱུང་ན་ལས་བསྐོས་རེད། །
དུང་རྭ་ཤ་ཕོའི་མགོ་ན་ཡོད། །
གླ་རྩི་གླ་ཕོའི་ལུས་ན་ཡོད། །
གྲ་ཡག་ཝ་མོའི་རྒྱབ་ན་ཡོད། །
སེམས་གནག་རྔོན་པ་སུས་གསོད་བལྟ། །
མ་བསད་ལུས་ན་གཉིས་སྐྱིད་རེད། །
གསུམ་ག་བསད་ན་འགྱོད་མ་བྱེད། ། །
གསོད་ཤོར་བྱུང་བ་ལས་བསྐོས་རེད། །
བྱས་ཚུལ་འབྲུག་མོའི་སེམས་ན་གདའ། །
གླིང་བརྗོད་ཇོ་རུའི་ངག་ན་ཡོད། །
མི་མཚུངས་གཉིས་ཀའི་སེམས་ན་འདུག །
མི་གསང་དྲང་གཏམ་གླིང་ལ་བཤད། །
ཕན་གནོད་མེད་ན་གཉིས་དགའ་བྱེད། །



547
འབྲུག་མོས་སྒ་ཆས་ཇོ་རུར་ཕུལ།
གཉིས་ཀ་ཕམ་ན་འགྱོད་མེད་བྱེད། །
རྒྱལ་ཕམ་བྱུང་ན་ལས་བསྐོས་རེད། །
དེ་ཨེ་རེད་སེང་ལྕམ་འབྲུག་མོ་ལགས། །
དེ་མིན་རྩོད་ལ་མ་དགའ་ན། །
སྐྱ་ལོའི་སྨྱུག་གི་གཡང་རྟེན་ན། །
གསེར་སྒ་ཡིད་བཞིན་དབང་རྒྱལ་ཡོད། །
དེ་བར་མ་གཉན་གྱི་ལས་ཟོག་རེད། །
ཅང་ཤེས་རྟ་ཕོའི་བླ་གནས་རེད། །
བལ་སྟན་སྨེ་བ་དགུ་ལིང་དེ། །
མགོ་མ་དྲོས་ཀླུ་ཡི་སྙིང་ནོར་དེ། །
གཡང་དཀར་ལུག་གི་བླ་གནས་ཡིན། །
རྟ་རྐྱང་རྒོད་རྒྱབ་ཏུ་མ་འཛོམ་ཡོད། །
ཇོ་རུ་ང་ལ་མ་ཚང་ཡོད། །
རྟ་རྒྱུག་ན་མེད་དུ་མི་རུང་ཡིན། །
དེ་གཉིས་ང་ལ་སྤྲད་དང་ན། །
ཇོ་རུས་མི་སྤྲུལ་ག་ལེར་འགྲོ། །
ཇོ་རུས་མི་བཤད་ཁ་ཉུང་བྱེད། །
སྲུ་འབྲུག་མོའི་ཡིད་ལ་དེ་ལྟར་ཟུངས། །
ཞེས་གསུངས་པ་དང༌། ཡང་འབྲུག་མོའི་བསམ་པར། ཇོ་རུ་་་་་
འདས་རྒྱུ་མེད་པས་ཅི་བྱས་ཐམས་ཅད་སྤྲུལ་བསྒྱུར་ཁོ་ནར་ཡིན་པས། ངས་
བྱེད་ལས་མང་བས་གོ་མི་ཉན། དེ་ཕྱིན་སྒ་དང་བལ་སྟན་བརྐུས་ནས་སྦྱིན་
དགོས་ཐུག་ཀྱང་སྦྱིན་པ་ལས་ཐབས་མེད་སྙམ་ནས། ཇོ་རུ་ལ་སྟེར་རྒྱུ་ཁས་
བླངས། དེ་ནས་གཉིས་ཀ་ཡར་བྱེ་མའི་ལ་བདུན་དུ་ཕེབས་ལ། སྔར་རྒྱ་གར་



548
རྟ་རྒྱུག་ཁྲི་གསོལ།
བློན་པོ་བེར་དཀར་དང་འབྲུག་མོ་གཉིས་འཕྲད་ས་དེར་སླེབས་ཚེ། ཇོ་རུས་སྐུ་
ངལ་གསོས་ཏེ་ཅུང་བཞུགས་སྐབས། བྲ་བ་མང་པོས་ཅིག་ཅིག་ཟེར་བཞིན་
ཡར་རྒྱུག་མར་རྒྱུག་བྱས་ཤིང་། སྐབས་ཤིག་ཏུ་བྲ་བ་དཀར་པོ་ལུས་བོང་ཆེ་
ཙམ་ཞིག་གིས། སྔར་འབྲུག་མོས་བློན་བེར་དཀར་ལ་བྱིན་པའི་དར་དཀར་པོ་
དེ་སྐེར་གོན་ནས་ཇོ་རུ་ལ་གླུ་འདི་ཕུལ་ལོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
ས་འདི་ས་ངོ་མ་ཤེས་ན། །
རྨ་ཡུལ་བྱེ་མའི་ལ་བདུན་རེད། །
ང་དང་ང་ངོ་མ་ཤེས་ན། །
ཨ་ཐུང་གྲྭ་བ་ལི་མིག་ཟེར། །
ང་བྲ་མང་ནང་གི་ཆོས་བློན་ཡིན། །
ང་སྡིག་མི་དགེ་སྤངས་པའི་ཆོས་པ་ཡིན། །
ང་བྲག་ན་ཉལ་བའི་སྒོམ་ཆེན་ཡིན། །
ང་དེ་རིང་ཇོ་རུར་མཇལ་དུ་འོངས། །
ཁྱོད་ས་འདིར་བྱོན་པ་འོ་རེ་བརྒྱལ། །
དཀར་པོའི་དར་ལ་མདུད་པ་དགུ། །
ཁ་སང་སྐྱ་ལོའི་བུ་མོ་ཞེས། །
སེང་ལྕམ་ཨང་ཞིག་ཡིན་ནོ་ཟེར། །
རྒྱ་གར་བློན་པོ་བེར་དཀར་ལ། །
ཕྱི་ལྐོག་ནས་བྱས་པའི་ཞུ་དར་རེད། །
གཏམ་མི་འགྱུར་བཤད་པའི་དཔའ་དར་རེད། །
མནའ་ཐེངས་གསུམ་བོར་བའི་མནའ་དར་རེད། །



549
འབྲུག་མོས་སྒ་ཆས་ཇོ་རུར་ཕུལ།
སེམས་མི་བརྗེད་དྲན་པའི་དགའ་དར་རེད། །
བློན་པོས་ང་ལ་བྱིན་ནས་སོང་། །
ངས་ཇོ་རུ་ཁྱེད་ལ་མཇལ་དར་འབུལ། །
ངས་བསམ་པ་དཀར་པོའི་ཁ་ཏ་ཡོད། །
རྒྱུ་ཕུགས་རྟ་ལ་གཏད་འདོད་ན། །
ནམ་ཞིག་སྤྲང་པོ་རེ་བའི་རྟགས། །
བློ་ཕུགས་ནག་མོར་གཏད་པས་ན། །
ནམ་ཞིག་རང་ཇུས་ཤོར་བ་ཡིན། །
འཚོ་སྐྱོང་རྟ་དང་ཆུང་མར་བྱས། །
བྱམས་ཆེན་བདག་པོ་གཞན་ལ་ཕན། །
ཁ་སང་གླིང་དཀར་འབྲུག་མོ་དེ། །
ཕ་སྐྱ་ལོའི་གཅེས་ཕྲུག་ཡིན་ནོ་ཟེར། །
གླིང་དཀར་པོའི་སྙིང་བཅུད་ཡིན་ནོ་ཟེར། །
ས་རྒྱུས་མེད་བྱེ་མའི་ལ་བདུན་ནས། །
མི་རྒྱུས་མེད་རྒྱ་གར་བློན་པོ་ལ། །
གཏམ་རྒྱུས་ཡོད་སྙིང་གཏམ་བཤད་ནས་ཐལ། །
བློ་རྒྱུས་མེད་གཞན་ལ་གཏད་ན་བསམ། །
ལུས་མ་སྲུང་འབྲེལ་བ་བཞག་ནས་ཐལ། །
ལག་མ་སྲུང་ནོར་རྫས་བྱིན་ནས་ཐལ། །
ཁ་མ་སྲུང་མནའ་ཚིག་བོར་ནས་ཐལ། །
དེ་མཐོང་ནས་ང་ཡིས་འདི་འདྲ་བསམ། །
སྨན་བུ་མོ་ཀླད་པ་མེད་པར་འདོད། །
བློ་མང་བ་འཁོས་ཀའི་དར་ལྕོག་འདྲ། །



550
རྟ་རྒྱུག་ཁྲི་གསོལ།
རློམ་མི་ཐུབ་གློག་གི་སྤུན་ཟླ་འདྲ། །
སྨན་བུ་མོ་སྨུག་པའི་ཆུ་ཚགས་འདྲ། །
ཁ་ངན་ཤོར་སྙིང་གཏམ་དགྲ་ལ་བཤད། །
གྱོད་ཁ་མཆུ་ཕ་མའི་སྒོར་རྩེར་བསྐྱལ། ། །
གླིང་ཕུ་ནུས་རྩོད་གཞི་ནོར་བར་བསམ། །
བུ་ཇོ་རུ་ལམ་ལོག་འཁྲིད་པར་བསམ། །
བུ་ཇོ་རུའི་ཐུགས་ལ་དེ་ལྟར་ཟུངས། །
ཞེས་དར་དཀར་པོ་མདུད་པ་དགུ་བོར་བ་དེ་ཇོ་རུའི་མགུལ་དུ་འཕངས་
ནས་བྲ་བ་དེ་བྲག་ཕུག་ཏུ་སོང་། དེ་ཚེ་འབྲུག་མོ་ངོ་ཚ་སྟེ་ཅི་བྱེད་མེད་པར་ཡ་
ང་ནས་འདུག་གོ། །དེ་ནས་ཇོ་རུས་ཡ་འབྲུག་མོ་དེ་ཙམ་བྱ་བྱེད་མང་བ་ངས་མ་
ཤེས་ཀྱང་། ད་ལྟའི་བྲ་བ་འདིས་བཤད་པ་བདེན་ངེས་ཅན་རེད། རྫུན་མི་
འདུག ད་གནས་ཚུལ་དེ་གླིང་དཀར་པོ་ལ་ཞུ་དགོས་གསུངས་ནས་དར་དེ་སྐུ་
སྐེད་དུ་བཅིངས་སུ་བཅུག་ནས་ཕེབས་ཙ་ན། དེར་ཡང་བེ་རུ་ཉི་མ་རྒྱལ་མཚན་
དང་ཐུག་ས་དེར་སླེབས་ཚེ་མེ་ཏོག་ལོ་འདབ་རྒྱས་ཤིང་ཡིད་དུ་འོང་བ་ཞིག་གི་
སྟེང་ན་བུང་བ་ཞིག་ཟི་རི་རི་སྐད་སྙན་པོར་གྲགས་ཤིང་འདུག་པ་ལ། ཇོ་རུས་
ཅུང་ཟད་ཉན་ཏེ། ཡང་འབྲུག་མོ་དང་བེ་རུ་ཉི་མ་རྒྱལ་མཚན་གཉིས་ཀྱིས་
མནའ་བཞག་པའི་གསེར་གུ་དེ། བེ་རུ་ཉི་མ་རྒྱལ་མཚན་ལ་སྤྲད་པ་འདི་རེད།
དེ་ངས་བརྐུས་ནས་ཁྱོད་ལ་སྦྱིན་པ་ཡིན་ཟེར། དེ་ནས་ཇོ་རུས་ང་འབོད་ཀྱིན་
འོངས་ཚེ་ལ་ཡོག་མི་ཐུབ་པའི་བྱ་ངན་འདི་འདྲ་ཞིག་ཡོད་ཚེ། ཚེ་གཅིག་ལ་
གང་ལས་བའི་མཐའ་སུས་ཕུད་ནུས། ད་ལྟའི་ལོ་རྒྱུས་འདི་སྤྱི་དཔོན་དང་རྒྱ་ཚ་
སྐྱ་ལོ་གཙོས་གླིང་དཀར་པོ་ལ་གོ་ངེས་ཤིག་མ་བྱས་ན། འདི་ཧ་ཅང་ཁེ་ཉེན་ཆེ་
བ་རེད། གསེར་གུ་འདི་ཁྱོད་ཀྱི་ཨེ་རེད་ཅེས་དྲིས་ཚེ། འབྲུག་མོས་ཇོ་རུ་ལ་
ཕྱག་འཚལ་ཏེ། ཨ་སྐྱིད་ཇོ་སྐྱིད་རིན་པོ་ཆེ། ཇོ་རུ་དགོངས་པ་མཐོ་རྒྱུ་ལགས།



551
འབྲུག་མོས་སྒ་ཆས་ཇོ་རུར་ཕུལ།
གསོན་དང་ཞུ་རྒྱུ་འདི་འདྲ་ཡོད། ཟེར་ནས་གླུ་ངག་དགུ་སེང་དྲུག་འགྱུར་ལ་
དྲངས་ནས་ཕུལ་ལོ། ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
ས་འདི་ས་ངོ་མ་ཤེས་ན། །
འཇའ་ཆེན་ཡོལ་མོའི་གྲུ་ཁུག་ཟེར། །
ཇོ་རུས་སྤྲུལ་བསྒྱུར་མཛད་ས་རེད། །
ང་དང་ང་ངོ་མ་ཤེས་ན། །
ཕ་སྐྱ་ལོའི་རྒྱུད་ཀྱི་གཅེས་ཕྲུག་ལ། །
གླིང་དཀར་པོའི་རྩོད་གཞི་སེང་ལྕམ་ཟེར། །
དེ་ནས་ལྷ་སྲས་ཇོ་རུ་ལགས། །
ཉོན་དང་ཞུ་རྒྱུ་འགའ་རེ་ཡོད། །
མ་ཤེས་འཁྲུལ་བ་སེམས་ཅན་ཟེར། །
ཤེས་ཤིང་མ་འཁྲུལ་སངས་རྒྱས་ཡིན། །
རིག་དང་མ་རིག་ཆོས་ཉིད་ལ། །
གྲོལ་འཁྲུལ་ཚིག་གི་བརྗོད་ལུགས་རེད། །
དེ་སྔ་མ་ཤེས་འཁྲུལ་ནས་འདུག །
རྫུ་འཕྲུལ་ཐོགས་མེད་ཇོ་རུ་ལ། །
འདྲེ་ཕྲུག་ཡིན་བསམ་འབྲུག་མོ་འཕྲུལ། །
རྨ་ཡུལ་ལུང་སྟོང་མགྲོན་པོ་དེ། །
ཇོ་རུའི་རྫུ་འཕྲུལ་མ་ཤེས་པའི། །
དགའ་སྡུག་བྱས་པས་འབྲུག་མོ་འཁྲུལ། །
ཇོ་རུས་སྤྲུལ་བསྒྱུར་དབང་གཞུ་ལ། །



552
རྟ་རྒྱུག་ཁྲི་གསོལ།
མ་ཤེས་བསྒྲིབས་པས་འབྲུག་མོ་འཁྲུལ། །
འཇའ་ཆེན་ཡོལ་མོའི་གྲུ་ཁུག་ནས། །
མི་ནག་བདུད་ཀྱི་རུ་དར་ཅན། །
རྨ་ཡུལ་བྱེ་མའི་ལ་བདུན་ན། །
མི་དཀར་དུང་གི་ཐོར་ཚུགས་ཅན། །
ཁྱོད་ཇོ་རུས་སྤྲུལ་བསྒྱུར་མ་ཤེས་ནས། །
ཆགས་སྡང་བྱས་པས་འབྲུག་མོ་འཁྲུལ། །
མི་བདེན་སེམས་ཀྱི་རྟ་ཕོ་ལ། །
འགོག་མོའི་ལྷ་སྲས་ཇོ་རུ་དེས། །
རྫུ་འཕྲུལ་སྲབ་ཀྱིས་གར་བསྒྱུར་རེད། །
ཟག་བཅས་སྒྱུ་ལུས་ཕུང་པོ་འདི། །
ལས་ཀྱི་ཤིང་རྟའི་གར་འཕེན་རེད། །
སྒྲ་ཚིག་རྒྱུད་མང་སྙན་འགྱུར་དེ། །
རྣམ་རྟོག་སོར་མོའི་ཡང་ལྗི་རེད། །
རྣམ་ཤེས་གླང་ཆེན་སྨྱོན་པ་འདི། །
ཐུགས་རྗེའི་ལྕགས་ཀྱུས་གར་དྲོངས་རེད། །
སྔར་བྱས་སྡིག་པ་བཤགས་དང་གཅིག །
ཕྱིན་ཆད་སྡོམ་སེམས་བྱེད་པ་དེ། །
དེ་རིང་འབྲུག་མོས་དམ་བཅའ་འབུལ། །
གླིང་དཀར་རྟ་རྒྱུག་བྱེད་པའི་ཚེ། །
མེ་དམར་པོ་འདྲ་བའི་ཇོ་རུ་ལ། །
རླུང་སྐྱི་སེར་འདྲ་བའི་སྨོན་ལམ་གཅིག །
མགྱོགས་བྱ་ལམ་ཟིན་པའི་རྐྱང་རྒོད་ལ། །



འབྲུག་མོས་ས་ཆས་ཇོ་རུར་ཕུལ།
553
མཐོ་ནམ་འཕང་གཅོད་པའི་ལྕག་ཚན་གཉིས། །
རྒྱུག་བང་ཁ་མ་གཤིབས་འོག་རྟ་ལ། །
གསང་ཆེ་ན་འབྱེད་པའི་ལག་རྗེས་གསུམ། །
སེང་ལྕམ་ང་ཡིས་ཞབས་ཕྱི་ཡོད། །
མཁྱེན་པ་རྨུག་གབ་མེད་དང་གཅིག ། །
བརྩེ་བས་སེར་མོ་མི་འདོར་གཉིས། །
ནུས་པས་གསེར་ཁྲི་འཛིན་དང་གསུམ། །
ཇོ་རུའི་ཐུགས་ནས་མི་བརྗེད་དགོས། །
ཕྱུག་སྐྱ་ལོའི་རྒྱུ་བདག་དཀའ་ན་ཡང་། །
ལས་དབང་ཐང་འཛོམས་ན་སླ་མོ་རེད། །
སྨན་སེང་ལྕམ་སྐྲ་བདག་དཀའ་ན་ཡང་། །
ལྷ་གོང་མས་བསྐོས་ན་དཀའ་རྒྱུ་མེད། །
གླིང་ཕུ་ནུའི་འགོ་འཛིན་དཀའ་མོ་རེད། །
རྩལ་གྲུབ་རྟགས་འཛོམས་ན་སླ་མོ་རེད། །
གླུ་གོ་ན་རྣ་བའི་རྒྱུན་དུ་མཆོད། །
མ་གོ་གླུ་ལ་འགྲེལ་བ་མེད། །
ཅེས་གླུ་དེ་ལྟར་ཕུལ་བ་དང་། ཇོ་རུས་འོ་ན་ཁྱོད་ཀྱིས་བཤད་པའི་གཏམ་
དེ་ཚོའི་ཉམས་རྒྱུས་ངེས་པར་མ་མཐོང་ཡང་། ཡང་དག་གི་ལོ་རྒྱུས་འདི་འདྲ་
ཡོད་གསུངས་ནས་ངག་ཆུ་བོ་དལ་འབབ་ཀྱི་རྟ་ལ་དྲངས་ནས་གསུངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
ལྷ་དཀོན་མཆོག་གསུམ་ལ་གསོལ་བ་འདེབས། །
སྐུ་མི་འབྲལ་སྤྱི་བོའི་རྒྱན་དུ་བཞུགས། །



554
རྟ་རྒྱུག་ཁྲི་གསོལ།
མི་ང་ལ་འགོག་མོའི་ཇོ་རུ་ཟེར། །
བཤད་ན་འདྲ་མ་འདི་འདྲ་ཡོད། །
དྲོད་གཤེར་དབྱར་གྱི་དུས་ཚོད་དེ། །
མ་བོས་ས་གཞིའི་རྒྱན་ལ་བྱོན། །
སྤང་ལྗོངས་མེ་ཏོག་གྲོགས་ལ་འཛོམས། །
གངས་དཀར་འཁྱགས་པའི་གཤེད་དུ་བསྐོས། །
མ་འགོག་བཟའི་བུ་ཚ་ཇོ་རུ་ང༌། །
མ་བོས་གླིང་དཀར་རྒྱན་ལ་བྱོན། །
ཡང་སྐྱིད་སེང་ལྕམ་གྲོགས་ལ་བྱོན། །
ཕྱི་དགྲ་བོའི་སེམས་ལ་གཟེར་བུར་གདབ། །
གླིང་དཀར་སེམས་ལ་སྐྱིད་སྣང་ཤར། །
ཇོ་རུའི་སེམས་ན་སྤྲུལ་བ་སྟོང་། །
འབྲུག་མོའི་སེམས་ན་འཁྲུལ་བ་སྟོང་། །
སྟོང་བཞིན་སྣང་བའི་ཆོ་འཕྲུལ་ལ། །
འཁྲུལ་སྤྲུལ་མིང་ཆོས་བཏགས་ཡོད་རེད། །
དེའང་ཡུལ་མེད་སེམས་ཀྱིས་བཏགས། །
སེམས་ཉིད་བདག་མེད་མཐོང་བས་ན། །
འཁྲུལ་བ་མཁའ་ལ་འཇའ་བཞིན་ཡལ། །
དེ་ཚེ་སྤྲུལ་བའི་ཕན་གནོད་མེད། །
ཇོ་རུ་མི་སྤྲུལ་ཀ་མེད་རེད། །
སྤྲུལ་པས་འགྲོ་དོན་མ་བྱས་ན། ། །
རྟོགས་པས་གཞན་རྒྱུད་མི་གྲོལ་འདུག །
བུ་ཇོ་རུའི་སྣང་བ་སྤྲུལ་བ་ཡིན། །



འབྲུག་མོས་སྒ་ཆས་ཇོ་རུར་ཕུལ། །
555
སྣང་སྲིད་རྟེན་ཞིང་འབྲེལ་འབྱུང་འདི། །
རྒྱུ་རྐྱེན་འཚོགས་པའི་ཆོ་འཕྲུལ་ཙམ། །
ཕུ་ནུའི་བར་གྱི་རྟིང་མ་དེ། ། །
མགྱོགས་རང་དབང་མེད་ན་ཅི་ཐོབ་མེད། །
མགྱོགས་བྱ་ལམ་ཟིན་པའི་རྐྱང་བུ་ལ། །
འགྲོས་ལེ་ལོ་མེད་པའི་ལྕག་ཚན་དེ། །
དུས་ད་རེ་མེད་ན་ཐབས་མེད་ཡིན། །
དེང་མི་ཡི་བསམ་པ་འགྲུབ་པ་ལ། །
སྨོན་ལམ་རྟེན་འབྲེལ་མ་འཕྱུགས་དགོས། །
འོག་རྟ་འཕྲང་ལ་མི་ཐོགས་པའི། །
འདོ་བའི་གསང་ཆེན་འབྱེད་ལེ་དགོས། །
དེ་ཁྲལ་བཀོད་མིན་ཏེ་ཡར་ཞུས་ཡིན། །
ཡར་ཞུས་དོན་ལ་གནས་ལེ་དགོས། །
དེ་ཚེ་མགྱོགས་དར་མི་ཐོབ་ན། །
མགྱོགས་དར་ཐོབ་པའི་རྫས་ལ་དགོས། །
སྒྲིབ་གཡོག་ཡོད་ན་མཁྱེན་པ་མིན། །
ཐོག་རྡུག་ཡོད་ན་ནུས་པ་མིན། །
རྟ་རྐྱང་ལུས་མགྱོགས་དར་མ་ལོན་ན། །
གཞན་དོན་ཟེར་བ་སྟོང་གཏམ་རེད། །
གོ་ན་རྣ་བའི་བུ་རམ་གྱིས། །
མ་གོ་གླུ་ལ་བསྐྱར་ལེན་མེད། ། །
ཅེས་གསུངས་པས་འབྲུག་མོའི་སྔོན་གྱི་བག་ཆགས་སད། ཇོ་རུ་ལ་ཐེ་
ཚོམ་དང་ལོག་ལྟའི་སྒྲོ་འདོགས་ཆོད། དད་འདུན་མོས་གུས་ཀྱི་ངེས་ཤེས་རྙེད་



556
རྟ་རྒྱུག་ཁྲི་གསོལ།
དེ། གླིང་དཀར་པོའི་ཡ་བདག འབྲུག་མོའི་སྐྲ་བདག་དང་སྐྱ་ལོའི་རྒྱུ་བདག་
ནི་ཇོ་རུ་མ་གཏོགས་མེད་པ་ཐག་བཅད། ཅི་གསུངས་ཁས་བླངས་ནས་ཕེབས་
ཏེ་ཇོ་རུ་ནི་འབྲུག་མོ་འབོད་པ་མངགས་པས་གོ་ཆོད། གླིང་ཆུང་རྒྱུད་ལ་འཕྲོད་
ངེས་བྱས། བྱོན་པའི་སྐྱེས་བུས་དོན་གྲུབ། བཞུགས་པའི་ཕ་ཁུའི་བློ་བདེ་
བར་བྱུང་བས། འབྲུག་མོས་ཇོ་རུ་ལ་རྟ་རྒྱུག་ཁར་སྐྱ་ལོའི་རུ་ནང་དུ་ཕེབས་
དགོས། རྟ་ལ་སྒ་ཆས། མི་ལ་ལྕག་ཚན། གཉིས་ཀ་ལ་སྨོན་ལམ་དཀར་
པོའི་རྒྱས་བཏབ་ཡོད་ཞུས་ནས་འབྲུག་མོ་ཕྱིར་སྐྱ་ལོའི་རང་ཁྱིམ་དུ་ཕེབས་སོང་།
གླིང་ཆུང་རྒྱུད་ཀྱིས་འགོག་མོར་བསུ་བ་བྱས་ཏེ་འགོག་མོ་རྟ་རྐྱང་རྒོད་བཅས་
གདན་དྲངས། ཇོ་རུ་མ་བུ་ལ་ གླིང་གིས་སྔོན་གྱི་རྒྱུ་ཆེ་ཆུང་གང་ཡོད་དང་།
ཐོབ་གོ་ས་གང་ཡོད་འདྲ་འདྲ་བྱས་ནས་བཞུགས་སོ། ། ་
དེའི་ཚེ་ཕུ་ནུ་རྣམས་ཀྱིས་ཇོ་རུ་ལ་རྟ་རྐྱང་རྒོད་དེ་ག་ནས་བླངས། སུའི་
རེད་ཅེས་དྲིས་པ་ལ། ལ་ལ་ལ་རྟ་འདི་ཉོས་པ་ཡིན་ཟེར། ལ་ལ་ལ་རྙེད་པ་
ཡིན་ཟེར། ལ་ལ་ལ་རྒོད་མ་གྲོ་ལོ་ཐོད་སྐྱའི་རྟེའུ་ཡིན་ཞེས་ཁ་མི་མཚུངས་པ་ཤ་
སྟག་བཤད་ནས་བཞུགས། ཉིན་ཞིག་ཇོ་རུས་ ལྕང་དཀར་བེར་ཀ་དེ་ཞོན།
རྐྱང་རྒོད་ཁྲིད་གཡང་ཕེ་ནུ་དགུ་དེ་སྐུ་འབོག་ཏུ་བཅུག་སྟེ། སྟག་རོང་གི་སྒོ་ལ་
ཕེབས་ནས་ཨ་ཁུ་ཨ་ཁུ། ང་ཇོ་རུ་སྒོ་ན་ཡོད། ང་ལ་སྟོན་སྐལ་དང་རྟ་ཆས་
ཤིག་སྦྱིན་རོགས་ཞེས་ཧྲིང་ཧྲིང་འབོད་སྐད་གཏོང་བ་ཐོས་ཤིང་མཐོང་བ་མ་ཟད་
རྟ་མཆོག་འཛམ་གླིང་ན་རྙེད་དཀའ་བ་ཞིག་ཀྱང་ཁྲིད་འདུག་པས་ཅི་ཡིན་མ་ཤེས་
ལ་མོར་སྒོར་འོངས་ནས། ཡཱ་ཚ་བོ་དེ་རིང་འདིར་འོང་བ་དགའ་སྤྲོ་ཆེ། ཁ་
སང་གླིང་གི་རྟ་རྒྱུག་སྐབས་ཁྱོད་ནི་སྟོན་མོར་མ་སོང་ཡང་ད་ལྟ་སྟོན་སྐལ་སྦྱིན་ན་
ཆོག རྟ་འདི་སུའི་རེད། ག་ནས་ལག་ཏུ་འོང་ཞེས་དྲིས་ཚེ། ཇོ་རུས་རྟ་
འདི་ངའི་རྒོད་མ་གྲོ་ལོ་མའི་རྟེའུ་རེད། ལོ་བརྒྱད་རི་ལ་བརྒྱབ་པས་རྟ་རྒོད་ཁ་
ལོ་མེད་པ་ཞོན་མི་ཐུབ་པ་ཞིག་རེད། ད་གླིང་དཀར་པོས་རྟ་རྒྱུག་བྱེད་ས་ན།



འབྲུག་མོས་སྒྲ་ཆས་ཇོ་རུར་ཕུལ།
557
ཞོན་ཐུབ་པའི་མི་ཞིག་གང་བྱས་ན་ཡོད་འདུག་ཅེས་སྨྲས་ཚེ། ཁྲོ་ཐུང་གིས་འོ་
ཇོ་རུ་རྟ་འདིས་ཁྱོད་ལ་ཕན་མི་ཐོགས། རྟ་རྒྱུག་ན་རྒྱུག་ས་ནོན་ལེ། མགྱོགས་
པའི་བང་ཐག་ཆོད་ལེ། གཟུགས་ལྷ་དྲུག་གོང་ལ་བུད་ལེ། གཡུང་མོ་བདག་
ལ་ཕན་ལེ་ཞིག་དགོས་ཤིང་དེ་ཚོ་གང་ཡང་མི་འདུག རྟ་མང་ཁྲ་ཁྱུའི་རྒྱུན་དུ་
མཁོ་བ་ཞིག་ཡིན་པས། ཁུ་ཚན་གཉིས་རྟ་ཚོང་ཞིག་བྱས་ན། ཨ་ཁུས་རག་
དཀར་གཡུ་རྔོག་དང་བརྗེས། ཁན་ཅི་དགོས་ན་སྦྱིན་ཟེར་བ་ལ། ཡ་ཨ་ཁུ་རྟ་
ཚོང་བྱེད་ཆོག་མོད། འོན་ཀྱང་སྔ་མ་ གླིང་དཀར་པོའི་ཆེ་ ཕ་ཁུ་ མན་ཆད།
ཆུང་བྱིས་པ་ཡན་ཆད་ལ་སྟོན་སྐལ་བྱིན་ཚར། ངེད་མ་བུ་གཉིས་ཀྱི་སྟོན་སྐལ་
བཅད་ཅིང་། ད་ལྟ་སྟོན་སྐལ་མ་བྱིན་ན་གླིང་ཕུ་ནུའི་གྲལ་ནས་མི་འདུག རྟ་
རྒྱུག་གི་རུ་མི་གཤིབས་ངོ་མ་ཡིན། ང་ཇོ་རུ་ལ་བཟའ་རྒྱུ། ཨ་མ་ལ་འཁུར་རྒྱུ་
ཅི་ལྕོགས་ཤིག་བྱིན་དང༌། རྟ་ཚོང་བྱེད་པ་ལ་གཉིས་དགའ་རེད། སྐུགས་ཨེ་
ལོན་སྔོན་གྱི་ལས་དབང་། རྟ་རྒྱུག་རྒྱུ་ཕུ་ནུའི་སྤྱི་ཇུས་ཡིན་པས། ང་ཇོ་རུས་
ཞོན་ཐུབ་ལ། ཁྱོད་ཨ་ཁུས་ཉོས་ཆོག་པ་གཉིས་ཀ་འོང་བ་རེད་མོད། འོན་
ཀྱང་རྟ་འདི་ནི་སྙིང་སྨར་ཆེ་སྟེ། མ་བཙོངས་ན་ཁ་ལོ་མེད་ལ་བཙོངས་ན་སྙིང་
གྱོང་ཡང་ཆེ་བས། ངེད་མ་སྨད་གཉིས་ལ་དབྱར་དགུན་སྟོན་དཔྱིད་ལ་འདང་
བའི་བཟའ་བཏུང་ཞིག་དགོས། དེར་གཅིག་པུས་མི་ཆོག ད་དུང་དར་ཁ་
ཚར་མ་ཉམས་པ་བཅུ་གསུམ། དངུལ་རྟ་རྨིག་མ་བཅུ་གསུམ། གསེར་ཐུམ་
པོ་ཅན་བཅུ་གསུམ་བྱིན་ན་བརྗེ་རྒྱུ་ཨེ་ཡིན་ཧ་མི་གོ་གསུངས།
ཁྲོ་ཐུང་ནས་དེ་སྦྱིན་ཆོག རྒྱུ་ནོམ་པའི་ཚ་བོ་དགའ་བས་དེ་ཐོག་ཐག་
གཅོད་རྒྱུ་གྱིས་དང་། ངས་སྟོན་མོ་བྱེད་ཆོག་ཟེར། ཇོ་རུས་ད་ཨ་ཁུ་ཁྱོད་ཀྱིས་
བློས་ཐང་ཚོད་ཀྱི་སྟོན་མོ་དེ་བྱིན་དང་། རྟ་བཙོངས་རྗེས་ནས་གཏམ་་་་་
འགྲིགས་ལོས་འགྲོ་གསུངས། ཨ་ཁུས་རྟ་མགྲིན་ལུང་བསྟན་ལ་འཁྲུལ་བ་མི་
འདུག་སྙམ་སྟེ། རྟ་འདི་འདྲ་མཐའ་ཡི་རྒྱལ་ཁག་ཁ་ཤས་ལ་མཁའ་ལྡིང་ཁྱུང་གི་



558
རྟ་རྒྱུག་ཁྲི་གསོལ།
སྒོ་ང་ལས་སྐྱེས་པའི་རྟ་རིགས་ཡོད་སྐད་དེ་འདྲ་མ་གཏོགས་རྟ་འདི་འགྲན་མེད་
རེད་སྙམ་ནས། ད་ལྟ་སྟོན་མོས་ངོ་དགའ་བྱེད། དེ་སྟེར་མཁན་དགོས་ཟེར་
བ་རྣམས་སྦྱིན་དང་། རྟ་འདི་ལག་ཏུ་མ་ལོན་ན་བྱ་བ་ཆེ་ཞིག་མ་འགྲུབ་པ་རེད་
སྙམ་ནས། སུམ་ཡར་འབྲི་མོའི་འོ་མ། རྒྱ་ཇ་མེ་ཏོག་ཡོངས་འཛིན། ཞིམ་
མངར་ཐུད་ཀྱི་སྡེར་ཁ། ཚོན་པོ་ཤ་ཡི་ལྷ་གྲངས། ཆང་རིགས་བདུད་རྩིའི་བྱེ་
བྲག ཤིང་འབྲས་མངར་ཆའི་སྡེར་གྲངས་སོགས་བཤམས་ཏེ། རྟ་རིན་ལ་
དགོས་ཟེར་བའི་དར་ཁ་ཚར་མ་ཉམས་པ་བཅུ་གསུམ། དངུལ་རྟ་རྨིག་མ་བཅུ་
གསུམ། གསེར་ཐུམ་པོ་ཅན་བཅུ་གསུམ་བཅས་མདུན་དུ་བཞག་ནས། ཚ་བོ་
བསམ་པ་འགྲུབ་རྒྱུ་ལགས། ང་ཨ་ཁུ་མ་འཕྲད་ལོ་མང་སོང་། མི་ཚེ་གཅིག་ལ་
སྐྱིད་སྡུག་མང་། དེ་སྟེ་འདྲ་མ་འདི་འདྲ་ཡོད་ཅེས་ཟེར་ནས་ཧར་ཧུར་ཐུང་གི་
རྟ་ལ་དྲངས་ནས་གླུ་འདི་བླངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
སྐྱེ་མེད་ལྟ་བའི་སྒྲུབ་ཁང་ནས། །
འགག་མེད་རང་ཤར་དོན་གྱི་ལྷ། །
ཞང་ལྷ་རྟ་མགྲིན་དམར་པོ་མཁྱེན། །
ཁྲོ་རྒྱལ་གླུ་ཡི་ཁ་འཛིན་མཛོད། །
དེ་ནས་ཉོན་དང་ཇོ་རུ་ལགས། །
ཕ་ཁུ་ཕུ་ནུ་བུ་ཚ་གསུམ། །
སྡེ་ཁྲ་བོའི་ལར་རྒྱུའི་རྒྱུན་ལ་མཁོ། །
དགྲ་ཐབས་ཀྱིས་འདུལ་ན་གཉིས་དགའ་རེད། །
གཉེན་བྱམས་པས་བསྐྱངས་ན་གསུམ་དགའ་རེད། །
ཚོང་དང་རྩེ་མོ་དགའ་འདུན་གསུམ། །



འབྲུག་མོས་སྒྲ་ཆས་ཇོ་རུར་ཕུལ།
559
ནོར་ལོངས་སྤྱོད་འཛོམས་པའི་རྒྱན་ལ་མཁོ། །
ཚོང་ཁེ་ཕམ་མེད་ན་གཉིས་དགའ་རེད། །
བློ་གྲོས་མཐུན་བྱུང་ན་གསུམ་དགའ་ཡིན། །
ཨ་ཁུ་ཇོ་རུ་འགོག་མོ་གསུམ། །
ཨ་ཁུ་རྟ་མང་རྒོད་ན་དགའ། ། །
ཇོ་རུའི་ཁེར་རྟ་གཡུང་ན་དགའ། །
འགོག་མོ་ཟ་འདོད་ཟས་ལ་དགའ། །
ཁུ་ཚན་ཚོད་དེ་འགྲིགས་ན་དགའ། །
རྒྱུ་སྤུས་དག་འགྲོ་ས་ཉེ་ན་དགའ། །
བློ་བསམ་ཐོག་འགྲོ་བའི་གཉིས་དགའ་རེད། །
ཚོང་ཁེ་ཕམ་མེད་པས་གསུམ་དགའ་རེད། །
ཉེ་ལེ་ཤག་ལེ་འདྲིས་ལེ་གསུམ། །
སྐྱིད་མོ་འཁོར་བའི་རྒྱུན་ལ་མཁོ། །
རང་ཕན་ཐོགས་ཡོད་ན་གཉིས་དགའ་རེད། །
རྒྱུ་སྨར་ཐང་ཆེན་གསུམ་དགའ་རེད། །
ཕ་དང་ཁུ་བོ་བུ་ཚ་གསུམ། །
འཇིག་རྟེན་སྲིད་པའི་རྒྱུན་ལ་འཛོམས། །
ཐབས་ཤེས་ངང་ནས་དགྲ་བཞི་འདུལ། །
བདེ་ཞིང་སྐྱིད་པར་འབྲལ་མེད་འགྲོགས། །
ཇ་དང་ཤ་དང་ཆང་ནི་གསུམ། །
བུ་ཇོ་རུ་ཁྱོད་ལ་སྟོན་སྐལ་འབུལ། །
རྒྱ་ཇ་མེ་ཏོག་ཡོངས་འཛིན་དེ། །
འཐུང་གིན་འཐུང་གིན་རིག་པ་དྭངས། །



560
རྟ་རྒྱུག་ཁྲི་གསོལ།
ཤ་ཁྲ་བོ་བཟས་ན་སྙིང་སྟོབས་ཆེ། །
ཆང་སྐྱེམས་པོ་བཏུངས་ན་དབུ་འཕང་མཐོ། །
དར་དང་གསེར་དང་དངུལ་དཀར་གསུམ། །
རྟ་འདོ་བ་བརྗེས་པའི་ཁན་ལ་འབུལ། །
གནའ་མི་བོད་ཀྱི་གཏམ་དཔེ་ལ། །
དམ་ཉམས་སློབ་མ་སངས་མི་རྒྱས། །
མཁས་རིག་འཛོམས་དང་མ་འཛོམ་མེད། །
བསོད་ནམས་མེད་ན་རྒྱུ་མི་འཁོར། །
སོ་ནམ་བྱས་དང་མ་བྱས་མེད། །
ཤེས་མེད་བུ་མོས་སྐྱིད་མི་རིག །
སྐྱེས་གཟུགས་ཡག་དང་མ་ཡག་མེད། །
ཉམ་ཆུང་ཇོ་རུས་སྡེ་མི་ནོན། །
གསེར་ཁྲི་ལོན་དང་མ་ལོན་མེད། །
ཁ་ལོ་མེད་པའི་རྟ་རྒོད་འདི། །
ཚ་བོས་བཞོན་ན་སྲོག་ལ་ཉེན། །
དེ་ལས་ཁུ་ཚན་རྟ་བརྗེ་བྱེད། །
གོ་ན་རྣ་བའི་བུ་རམ་གྱིས། །
མ་གོ་གླུ་ལ་འགྲེལ་བ་མེད། །
ཅེས་ཟེར་བ་དང་། ཇོ་རུས་སྟོན་མོའི་ཇ་ཆང་རྣམས་བཞེས་ཏེ་རོ་བཅུད་
སྐུ་ལ་བབས། སྐུའི་དབུ་འཕང་དགུང་ལས་མཐོ། ནུས་པ་ངག་ལ་བབས།
གཏམ་རྒྱུད་ཆུ་ལས་རིང་། ཞུ་འཕྲིན་ཐུགས་ལ་བབས། མཁྱེན་བརྩེ་ཉི་ཟླ་
ལས་གསལ་བའི་ངང་དེར། ཅུང་ཟད་ར་རོའི་ཚུལ་མཛད་ནས། ཡར་ཨ་
ཁུར་གཟིགས། མར་རྐྱང་རྒོད་ལ་གཟིགས་ནས་དགོད་འཛུམ་ཆུ་བོ་དལ་་་་་



འབྲུག་མོས་སྒ་ཆས་ཇོ་རུར་ཕུལ།
561
འབེབས་ཀྱི་རྟ་ལ་དྲངས་ནས་གླུ་འདི་བླངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
བསླུ་མེད་དཀོན་མཆོག་རྣམ་པ་གསུམ། །
མི་འབྲལ་སྤྱི་བོའི་རྒྱན་དུ་བཞུགས། །
བཞུགས་ནས་བྱིན་གྱིས་བརླབ་ཏུ་གསོལ། །
ང་དང་ང་ངོ་མ་ཤེས་ན། །
ལྷ་ཕྲུག་སྣང་བ་འོད་ལྡན་ཡིན། །
མི་ཕྲུག་ཇོ་རུ་རྒྱལ་པོ་ཡིན། །
ཀླུ་ཕྲུག་བསམ་པའི་དོན་གྲུབ་ཡིན། །
བཟང་མེད་ངན་མེད་བྱིས་པ་དང་། །
མགོ་གནོན་མེད་པའི་གཞོན་ནུ་གཉིས། །
ངོ་ཚ་མེད་པའི་རྒས་པོ་གསུམ། །
སྐྱིད་མགོ་རྔ་འཛོམ་པ་དཀའ་མོ་རེད། ། །
དཔོན་པོའི་ཐུགས་དགོངས་རྒྱུ་ལ་ཟུག །
བློན་པོས་རྒྱལ་ཁྲིམས་མགོ་མཇུག་བསྒྱུར། །
འབངས་སྡེ་ཉེས་མེད་ཆད་པས་མནར། །
དཔོན་དྲིན་ཆེན་ཟེར་བ་ཡོད་ལེ་མིན། །
ཕ་ཁུའི་གཡོ་སྒྱུ་རི་ལས་ཆེ། །
ཕུ་ནུའི་སྙིང་རྩེ་བྲག་ལས་ས། །
བུ་ཚ་དབང་མེད་མཐའ་ལ་ཕུད། །
དགྲ་འདུལ་གཉེན་སྐྱོང་དཀའ་མོ་རེད། །
ཚོང་ཡ་ཨ་ཁུའི་ཞེ་རྩ་རྩུབ། །



562
རྟ་རྒྱུག་ཁྲི་གསོལ།
རྩེ་ཡ་ཇོ་རུའི་རིག་པ་རྒོད། །
དགའ་བའི་རྐྱང་རྒོད་བཟང་ཐང་ཆེ། །
བློ་བསམ་ཐོག་ཡོང་བ་དཀའ་མོ་རེད། །
ཉེ་བའི་ཐ་མ་འཁོན་གྱིས་བསྡུ། །
འདྲིས་པའི་ཐ་མ་དབྱེན་གྱིས་ཕྱེ། །
ཤག་གི་ཐ་མ་གྱོད་ཀྱིས་མནན། །
ཡིད་གཅིག་མཐུན་ཟེར་བ་དཀའ་མོ་རེད། །
ཨ་ཕ་སེང་བློན་ཞེ་རྩ་ནག །
ཁུ་བོ་ཁྲོ་རྒྱལ་དྲན་རྒྱུ་མང་། །
ཚ་བོ་ཇོ་རུར་ལས་རྒྱུ་མང་། །
བློ་ཐབས་ཤེས་མཐུན་པ་དཀའ་མོ་རེད། །
ལྷ་ནས་བསྐོས་པའི་ཇོ་རུ་དང་། །
གཉན་གྱིས་གནང་བའི་རྐྱང་རྒོད་གཉིས། །
ཀླུ་ཡིས་སྤྲད་པའི་གསེར་སྒ་གསུམ། །
ལག་ཏུ་འཛོམས་ནའང་རྟག་པ་དཀོན། །
མེད་པོའི་བུ་ལ་རྒྱུ་ཐོབ་ན། །
ཕྱུག་པོའི་སེམས་རྩ་གཏིང་ནས་འཁྲུགས། །
གཡང་དཀར་ལུག་ལ་ཤ་རྒྱས་ན། །
རི་སྤྱང་སྔོན་མོའི་གླལ་གདངས་རེད། །
དེ་ཚོ་དོན་མེད་འཁྲུལ་ལུགས་རེད། །
འཚོ་སྐྱོང་ནོར་ལུག་ཟུང་ལ་བྱེད། །
འབྲུ་དྲུག་སྨིན་ན་བདག་པོས་ལེན། །
ཕ་ཁུ་བོས་ཟས་ནོར་ཕུག་ལ་བསགས། །



འབྲུག་མོས་སྒ་ཆས་ཇོ་རུར་ཕུལ།
563
བུ་ཚ་བོ་སྐྱེ་དུས་སྔོན་དུ་བཀྲམ། །
དེ་བྱེད་ལུགས་འཇིག་རྟེན་ཆོས་ཉིད་རེད། །
དེར་མ་ཟད་དགེ་ཕན་ཆེ་བར་སྙམ། །
ཕོ་བརྒྱགས་ན་རྟ་རྩིས་ཇེ་ཆེ་རེད། །
ཆང་བཏུངས་ན་འབྲུག་མོ་ཇེ་དྲན་རེད། །
ད་རྟ་བརྗེ་མི་བྱེད་འགྲོ་རྒྱུ་ཡིན། །
གླིང་སྡེ་མགོ་ཟིན་དང་མ་ཟིན་མེད། །
སྲུ་འབྲུག་མོ་ཐོབ་ན་དེས་ཆོག་ཡིན། །
གཏམ་གོ་ན་རྣ་བའི་བུ་རམ་གྱིས། །
མ་གོ་གླུ་ལ་འགྲེལ་བ་མེད། །
གླིང་ཨ་ཁུའི་ཐུགས་ལ་དེ་འདྲ་ཟུངས། །
ཞེས་གསུངས་ནས་དར་དང་གསེར་དངུལ་རྣམས་ (ཕེ་ཙེ་)སྒྱེ་ནང་དུ་
བཅུག་ནས་འགྲོ་གྲབས་བྱས་པས། ཨ་ཁུས་རྟ་ཚོང་མ་བྱས་ན་ཁན་རྣམས་མ་
ཁྱེར། སྟོན་ཟས་ཚ་བོ་ལ་བྱིན་པས་ལོས་ཁྱེར་ཟེར། ཇོ་རུས་ཨ་ཁུ་ལ་ཁྱོད་ཀྱི་
ཞེ་སྙིང་ནས་ཐོང་བའི་སྟོན་སྐལ་དེ་ཁྱེར་ཤོག་ཟེར། རྟ་ཚོང་རྗེས་ནས་གཏམ་
ཟེར་བས། བྱིན་པའི་སྟོན་སྐལ་དེ་ཕྱིར་དགོས་ཟེར་ན་གྲ་མི་འགྲིག་ཐག་གིས་
ཆོད། ངས་གཡང་ཕེ་ནུ་དགུ་(སྐྱེ་ནུ་དགུ་) འདི་ལ་བཤད་མཚམས་ཇི་ཡོད་ཨ་
ཁུས་ཤེས་ཡོད་གསུངས་ནས་རྟ་ཁྲིད་དེ་སོང་བས། ཨ་ཁུ་བློ་འགྱོད་ཆེ་ཡང་བྱ་
ཐབས་མེད་པར་བསྡད།
དེ་ནས་སྤྱི་དཔོན། རྒྱ་ཚ། འདན་མ་རྣམས་ཀྱིས་ཇོ་རུའི་རྟ་འདི་སྐྱེ་
དགུའི་བསོད་ནམས་ཀྱི་བགོ་སྐལ་དུ་ཐོབ་པར་ཤེས་ནས། དར་དཀར་ཉིན་
མོའི་བདེ་ལེགས་རེ་ཕུལ། དེ་ནས་སྐྱིད་ཀྱི་ཉི་མ་ལ་ཇོ་རུས་རྟ་ཁྲིད་དེ་སྐྱ་ལོའི་
སྒོར་སོང་ནས། ཡཱ་སེང་ལྕམ་འབྲུག་མོས་རྟ་ལ་སྒ་ཆ་དང་། མི་ལ་ལྕག་ཚན།



564
རྟ་རྒྱུག་ཁྲི་གསོལ།
ལྕག་ལ་སྨོན་ལམ་ཡོད་ཟེར་བ་དེ། ད་དོན་ལ་འཁེལ་བར་དགོས་གསུངས་པས།
སྐྱ་ལོའི་སྟོན་པ་རྒྱལ་མཚན་དེས་རིན་ཆེན་གསེར་གྱི་ཁྲི་བརྩིགས། ཟ་འོག་དར་
གྱི་གདན་བཏིང་། ཞིམ་མངར་ཟས་ཀྱི་སྟོན་མོ་དང༌། བཀྲ་ཤིས་དར་གྱི་
མཇལ་ཁ་ཞུས་ཏེ་ཡིན་ལུགས་ཀྱི་གླུ་ཞུས་འདི་ལྟར་ཕུལ་ལོ།
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
རྔ་གཡབ་སྲིན་པོའི་ཕོ་བྲང་ན། །
ཕྱི་ལྟར་རཀྵ་སྲིན་པོའི་རྒྱལ། །
ནང་ལྟར་གྲུབ་ཐོབ་པདྨ་འབྱུང་། །
གསང་བ་རྡོ་རྗེ་འཆང་ཆེན་དངོས། །
རིག་འཛིན་པདྨ་འབྱུང་གནས་མཁྱེན། །
ང་དང་ང་ངོ་མ་ཤེས་ན། །
སྐྱ་ལོའི་སྟོན་པ་རྒྱལ་མཚན་ཡིན། །
དཔའ་ཛམ་བྷ་ལ་ཡི་སྐྱེ་བ་ཡིན། །
ཨོ་རྒྱན་པདྨའི་སྦྱིན་བདག་ཡིན། །
སེང་ལྕམ་འབྲུག་མོའི་ཕ་ཡབ་ཡིན། །
སྐྱ་ལོ་སྔོ་ལོ་གྲོ་ལོ་གསུམ། ། །
རྒྱུ་ཆེ་ཆུང་མེད་པའི་བུ་སྤུན་ཡིན། །
ཉིན་ཞིག་སྤུན་གསུམ་རི་ལ་སོང་། །
གར་བྱུང་མེད་པའི་བླ་མ་ཞིག །
མཐོང་ན་དད་པ་འོང་ལེ་ཞིག །
མཇལ་ན་དང་བ་འདྲེན་ལེ་ཞིག །
གསུང་ཐོས་བ་ཙམ་གྱིས་གྲོལ་ལེ་ཞིག །



འབྲུག་མོས་སྒ་ཆས་ཇོ་རུར་ཕུལ།
565
ཁྲ་ཁྱུ་མདུན་དུ་དེད་ལེ་ཞིག །
ར་རིལ་རྒྱབ་ཏུ་བཀལ་ལེ་ཞིག །
མཇལ་ནས་བླ་མས་འདི་སྐད་གསུངས། །
སྒོ་དང་སྲབ་དང་སྟན་དང་གསུམ། ། །
ལྕག་ཚན་འདི་དང་བཞི་པོ་འདི། །
ཀླུ་མི་མགོན་དཀར་པོའི་ཕུག་ནོར་ཡིན། །
སྐྱ་ལོ་ཁྱོད་ལ་གཏད་ནས་གསུངས། །
ནམ་ཞིག་སྲིད་པའི་བསྐོས་བཞག་ལ། །
རྫུ་འཕྲུལ་ཐོགས་མེད་སྐྱེས་བུ་ཞིག །
སྐྱ་ལོའི་ཁྱིམ་དུ་འོང་བའི་ཚེ། །
ནོར་བདག་པོའི་ལག་ཏུ་སྤྲོད་དགོས་གསུངས། །
བུ་འབྲུག་རྒྱལ་སྐྱེས་ཀྱང་རྫུ་འཕྲུལ་མེད། །
སེང་ལྕམ་བྱུང་ཡང་སྐྱེ་བ་དམན། །
ད་དུང་དེས་ཀྱང་མི་ཚད་པའི། །
ཀླུ་གཙུག་རིན་ཆེན་སྲས་མོ་དེ། །
གླིང་བས་གནང་ལ་ཆོད་པའི་ཚེ། །
ཁེབས་ཆེན་གནམ་གྱི་ཁེབས་པ་དང་། །
ཆུམ་ཆེན་ས་ཡི་ཆུམ་པ་ཞིག །
ཉམས་དང་རྨི་ལམ་ས་མ་བྱུང༌། །
དེ་ནི་ཇོ་རུ་ཁྱོད་ལ་བལྟ། །
དམའ་གདེངས་ཅན་གནས་པའི་རྒྱ་མཚོ་དེ། །
ཉ་གསེར་མིག་ཆེད་དུ་མ་འཁྱིལ་ཡང་། །
འགྲོས་འཁྱུག་འགྱུར་རང་གི་ལས་འབྲས་རེད། །



566
རྟ་རྒྱུག་ཁྲི་གསོལ།
ང་སྐྱ་ལོའི་སྟོན་པ་རྒྱུ་ནོར་དེ། །
ཇོ་རུའི་ཆེད་དུ་མ་བསགས་ཀྱང་། །
བསགས་པ་ཇོ་རུའི་སྐུ་བསོད་འདྲ། །
ལོངས་སྤྱོད་ནོར་གྱི་ཨ་ལོང་ཅན། །
བསོད་ནམས་ལྕགས་ཀྱུས་གར་བཀུག་རེད། །
ཕ་མའི་དབང་དང་གསེར་གྱི་ཁྲི། །
སུ་མགྱོགས་རྟ་ཕོས་ལོན་རབས་མེད། །
ཚེ་ཟད་བཟོ་བོས་མཐུད་རྒྱུ་མེད། །
གཤིས་ངན་མགར་བས་བརྡུང་རྒྱུ་མེད། །
སྔོན་ལས་རྟ་ཕོས་རྩོད་རྒྱུ་མེད། །
ལས་དབང་ལག་པས་ཁོག་རབས་མེད། །
ཤེས་ཆེན་བློ་ཡི་ཐིགས་པས་ན། །
གསེར་ཁྲིའི་གོང་གནོན་གླིང་སྡེའི་དཔོན། །
སེང་ལྕམ་འབྲུག་མོའི་སྐྲ་བདག་གསུམ། །
ཇོ་རུ་ལྷ་ནས་བསྐོས་པ་འདྲ། །
གོ་ན་སྙན་གྱི་རྒྱན་དུ་མཆོད། །
མ་གོ་གླུ་ལ་འགྲེལ་བ་མེད། །
ཅེས་ཞུས་སོ། །དེ་ནས་སྐྱ་ལོའི་སེང་ལྕམ་འབྲུག་མོ་དེས་རྟ་ལ་སྒ་ཆ་དང་མི་
ལ་ལྕག་ཚན་ཕུལ་བ་དང་། འདོ་བའི་གསང་ཆེན་འབྱེད་པའི་གླུ་འདི་ལྷ་ལྔ་
ལྡེམ་དྲུག་གི་རྟ་ལ་དྲངས་ནས་བླངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
གཡུ་ལོ་བཀོད་པའི་ཞིང་ཁམས་ནས། །



འབྲུག་མོས་སྒ་ཆས་ཇོ་རུར་ཕུལ།
567
རྗེ་བཙུན་འཕགས་མ་སྒྲོལ་མ་མཁྱེན། །
འབྲུག་མོ་ང་ཡི་གླུ་སྣ་དྲོངས། །
དེ་རིང་བཀྲ་ཤིས་ཉི་མ་ལ། །
གནམ་ལ་རྒྱུ་སྐར་འཕྲོད་སྦྱོར་ལེགས། །
བར་ན་དགེ་ལེགས་མཚན་ལྟས་བཟང་། །
ས་ལ་སྲིད་པའི་དུས་ཚོད་བཟང༌། །
དེ་སྟེ་ལྷ་རྟ་རྐྱང་རྒོད་འདིའི། །
རྣ་རྩེ་རྒོད་ཀྱི་ཐེལ་ཕྲན་ལ། །
དགྲ་ལ་ཐོགས་མེད་གསང་ཆེན་འདུག །
ལྕག་ཚན་བསམ་པའི་དོན་གྲུབ་འདི། །
རྣ་རྩེ་དེ་ལ་ལན་གསུམ་གཡུག །
ཆེ་མི་ཉན་སྤུ་རུ་ཆག་ཉེན་ཆེ། །
ཆུང་མི་ཉན་གསང་ཆེན་འབྱེད་པ་མིན། །
གསང་ཆེན་ཡོད་ན་དེ་རིང་ཕྱེས། །
ཞེ་སྡང་སྦྲུལ་གྱི་མིག་འབྲས་ལ། །
གཟུགས་མི་ཐོགས་པའི་གསང་ཆེན་ཡོད། །
མིག་སྤོམ་དེ་ལ་ལན་གསུམ་གཡུག །
ཆེ་མི་ཉན་སྤུ་རུ་ཆག་ཉེན་ཡོད། །
ཆུང་མི་ཉན་གསང་ཆེན་འབྱེད་པ་མིན། །
གསང་ཆེན་ཡོད་ན་དེ་རིང་ཕྱེས།་ །
སེང་ཆུང་དཀར་མོའི་སྣ་ཁུང་ལ། །
དྲི་ལ་ཐོགས་མེད་གསང་ཆེན་ཡོད། །
སྣ་གཤོང་དེ་ལ་ལན་གསུམ་གཡུག །



568
རྟ་རྒྱུག་ཁྲི་གསོལ།
ཆེ་མི་ཉན་སྤུ་རུ་ཆག་དོགས་ཡོད། །
ཆུང་མི་ཉན་གསང་ཆེན་འབྱེད་མི་ནུས། །
གསང་ཆེན་ཡོད་ན་དེ་རིང་ཕྱེས། །
དམར་ཡག་སྟག་གི་ཁ་ལྕེ་ལ། །
རོ་ལ་ཐོགས་མེད་གསང་ཆེན་ཡོད། །
ཁ་ལྕེ་དེ་ལ་ལན་གསུམ་གཡུག །
ཆེ་མི་ཉན་སྤུ་རུ་ཆག་ཉེན་ཡོད། །
ཆུང་མི་ཉན་གསང་ཆེན་འབྱེད་པ་མིན། །
གསང་ཆེན་ཡོད་ན་དེ་རིང་ཕྱེས། །
རྟ་ལུས་དར་དམར་རླུང་ཤུགས་ཅན། །
རེག་ཐོགས་མེད་པའི་གསང་ཆེན་ཡོད། །
རྟ་ལུས་དེ་ལ་ལན་གསུམ་གཡུག །
ཆེ་མི་ཉན་སྤུ་རུ་ཆག་ཉེན་ཡོད། །
ཆུང་མི་ཉན་གསུང་ཆེན་འབྱེད་པ་མིན། །
གསང་ཆེན་ཡོད་ན་དེ་རིང་ཕྱེ། ། །
ཙིཏྟ་རིན་ཆེན་གུར་ཁང་ན། །
ཀུན་བྱེད་རིག་པའི་གསང་ཆེན་ཡོད། །
སྙིང་ཁ་དེ་ལ་ལན་གསུམ་གཡུག །
ཆེ་མི་ཉན་སྤུ་རུ་ཆག་ཉེན་ཡོད། ། །
ཆུང་མི་ཉན་གསང་ཆེན་འབྱེད་པ་མིན། །
གསང་ཆེན་ཡོད་ན་དེ་རིང་ཕྱེ། །
གསང་ཆེན་གསང་བའི་ལམ་གནད་དེ། །
བརྡ་དང་ཐབས་ཀྱིས་དེ་རིང་འབྱེད། །



འབྲུག་མོས་སྒ་ཆས་ཇོ་རུར་ཕུལ།
569
ལྷ་རྟ་རྐྱང་བུ་ཁ་དཀར་གྱི། །
འགྲོ་དོན་མཛད་པའི་གསང་ཆེན་འབྱེད། །
བཞི་འབྱུང་བའི་ཕུང་པོ་དེ་ལ་ནི། །
ཐོགས་བྱེད་བགྲོད་པ་ཕྱི་ཡི་གསང་། །
སེང་ལྕམ་བདེན་པའི་ཚིག་གིས་ཕྱེ། །
རྟ་མཆོག་སངས་རྒྱས་དགོངས་པ་ཅན། །
གློ་བུར་དུག་ལྔ་བདེན་འཛིན་འཕྲང་། །
སྤང་བླང་བྲལ་བར་ནང་གི་གསང་། །
སེང་ལྕམ་བདེན་པའི་ཚིག་གིས་ཕྱེ། །
མཁྱེན་བརྩེ་ནུས་པའི་ཡེ་ཤེས་ལ། །
གཉིས་འཛིན་དྲི་མ་གསལ་བའི་གསང་། །
བློ་བྲལ་གསང་བའི་གསང་ཆེན་ཡིན། །
དེ་རིང་སེང་ལྕམ་བདེན་པས་འབྱེད། །
རྔ་ལ་དབྱུག་པས་བསྣུན་པ་ན། །
སྒྲ་ཡི་གསང་ཆེན་འབྱེད་པ་བཞིན། །
ལྷ་རྟ་འདི་ལ་ལྕག་ཚན་གྱིས། །
གསང་ཆེན་ཕྱེ་ན་མྱུར་མགྱོགས་ཆེ། །
ད་དུང་དེས་ཀྱང་མི་ཚད་པར། །
བལ་སྟན་སྨེ་བ་གྲུ་བཞི་འདི། །
གཙུག་ན་རིན་ཆེན་ཁྱད་ནོར་རེད། །
གཡང་དཀར་ལུག་གི་བླ་གནས་རེད། །
དེ་རིང་རྐྱང་རྒོད་འདི་ལ་གཏོད། །
ཇོ་སྐྱིད་ཡིད་བཞིན་ནོར་བུ་འདི། །



570
རྟ་རྒྱུག་ཁྲི་གསོལ།
འཛམ་གླིང་ས་ཡི་བདག་པོ་དང་། །
གྲུ་བཞི་གསེར་ཁྲིའི་གོང་གནོན་ཤོག །
དེ་ནི་སྨོན་ལམ་དང་པོ་ཡིན། །
གསེར་སྒ་རི་མོ་དགུ་སྐོར་འདི། ། །
སྒའི་སྔ་རུ་སེར་པོ་གསེར་ལས་གྲུབ། །
ཕྱི་རུ་དཀར་པོའི་དངུལ་ལས་གྲུབ། །
འདོ་ཆེན་རྟ་ཕོའི་བླ་གནས་རེད། །
བར་མ་གཉན་གྱི་ལས་ཟོག་རེད། །
དེ་རིང་རྐྱང་རྒོད་འདི་ལ་བསྟད། །
འགོག་མོའི་ལྷ་སྲས་ཇོ་རུ་འདི། །
ནག་ཕྱོགས་བདུད་ཀྱི་གཉའ་གནོན་དང་། །
མགོ་ནག་ཡོངས་ཀྱི་མགོན་སྐྱབས་ཀྱི། །
འཕྲིན་ལས་སྒྲུབ་པའི་སྨོན་ལམ་བྱེད། །
དེ་ནི་སྨོན་ལམ་གཉིས་པ་ཡིན། །
གསེར་སྲབ་ཡིད་བཞིན་ནོར་བུ་དང་། །
གསེར་རྨེད་བསམ་པའི་དོན་གྲུབ་འདི། །
སྟེང་དག་པ་ལྷ་ཡིས་ལས་ཟོག་རེད། །
རིན་ཆེན་ནོར་གྱི་བླ་གནས་རེད། །
དེ་རིང་རྐྱང་རྒོད་འདི་ཡི་རྒྱན། །
འགོག་མོའི་ལྷ་སྲས་ཇོ་རུ་འདིས། །
ལས་ངན་འཁྲུལ་བའི་འགྲོ་བ་རྣམས། །
ངན་འགྲོའི་ལམ་ལ་མི་གཏོང་ཞིང་། །
བློ་ཁ་ཆོས་ལ་བསྒྱུར་བར་ཤོག །



འབྲུག་མོས་སྒྲ་ཆས་ཇོ་རུར་ཕུལ།
571
571 །
དེ་ནི་སྨོན་ལམ་གསུམ་པ་ཡིན། །
ཡོབ་ཆེན་དཀར་མོ་དུང་ལོང་དང་། །
ཡོབ་ལོང་དར་གྱི་དཔྱངས་ཐག་དང༌། །
གློ་ལེན་འབྲུག་གི་ཤ་འབྱར་དང༌། །
གང་ཞིག་ལྷ་འདྲེའི་འཆིང་ཐག་རྣམས། །
ཡུལ་སྐྱོང་སྲིད་པའི་ཕུག་ནོར་ཡིན། །
དེ་རིང་གསེར་སྒ་འདི་ཡི་རྒྱུན། །
འགོག་མོའི་ལྷ་སྲས་ཇོ་རུ་འདིས། །
རྣམ་བཞིའི་འཕྲིན་ལས་མཐར་ཕྱིན་ནས། །
འགྲོ་དོན་རྒྱུན་ཆད་མེད་པར་ཤོག །
དེ་ནི་སྨོན་ལམ་བཞི་པ་ཡིན། །
སྲབ་མདའ་སྤྲུལ་ནག་ཞགས་པ་དང་། །
ཀོ་གཟར་བཀྲ་ཤིས་རྟགས་བརྒྱད་དང་། །
ཨ་འཇོག་དར་ཟབ་དགུ་བརྩེགས་བཅས། །
བར་ཁམས་མི་ཡི་ཁྱད་ནོར་ཡིན། །
དེ་རིང་རྐྱང་རྒོད་འདི་ཡི་རྒྱན། །
འགོག་མོའི་ལྷ་སྲས་ཇོ་རུ་འདི། །
མགོ་ནག་མི་ཡི་སྐྱབས་མགོན་དང་། །
གླིང་དཀར་ཡུལ་གྱི་སྤྱི་དཔོན་མཛོད། །
དེ་ནི་སྨོན་ལམ་ལྔ་པ་ཡིན། །
སྦ་ལྕག་བསམ་པའི་དོན་གྲུབ་འདིའི། །
ལྕག་ཡུ་ཡིད་བཞིན་ནོར་བུ་ཡིན། །
ལྕག་རྒྱུན་མཁའ་འགྲོའི་དར་ཐག་ཡིན། །



572
རྟ་རྒྱུག་ཁྲི་གསོལ།
འདི་སྐྱ་ལོའི་སྟོན་པའི་ཕུག་ནོར་རེད། །
དེ་རིང་ཇོ་རུའི་ཕྱག་ཏུ་འབུལ། །
འགོག་མོའི་ལྷ་སྲས་ཇོ་རུ་འདི། །
མི་དགེ་སྤངས་པའི་ཁྲིམས་རྒྱལ་ཤོག །
དགེ་བཅུ་སྒྲུབ་པའི་ཆོས་རྒྱལ་ཤོག །
དེ་ནི་སྨོན་ལམ་དྲུག་པ་ཡིན། །
དར་དཀར་དྲི་མ་མེད་པ་འདི། །
སྐུ་ཚེ་རིང་བའི་ཚེ་དར་ཡིན། །
དབང་ཐང་དར་བའི་དབང་དར་ཡིན། །
བསོད་ནམས་དར་བའི་བསོད་དར་ཡིན། །
ཀླུང་རྟ་དར་བའི་ལས་དར་ཡིན། །
དར་འདི་ཇོ་རུའི་མགུལ་དུ་འབུལ། །
སྐུ་ཚེ་དར་དཀར་ཡུག་གཅིག་ལ། །
བར་ཆད་དྲི་མས་མ་འགོས་པའི། །
འཕྲིན་ལས་རྣམ་བཞིའི་མངའ་ཐང་དེས། །
གླིང་དཀར་བདེ་ཞིང་སྐྱིད་པར་ཤོག །
དེ་ནི་སྨོན་ལམ་བདུན་པ་ཡིན། །
འདོ་ཆེན་རྐྱང་བུ་ཁ་དཀར་འདི། །
བཀོད་པ་གོང་མ་ལྷ་ནས་བསྐོས། །
སྐྱེས་པ་རི་རབ་ངོས་ལས་སྐྱེས། །
བཟུང་བ་མ་དང་འབྲུག་མོས་བཟུང་། །
དབང་བ་ལྷ་སྲས་ཇོ་རུར་དབང་། །
འགོག་མོའི་ལྷ་སྲས་ཇོ་རུ་ཁྱོད། །



འབྲུག་མོས་སྒ་ཆས་ཇོ་རུར་ཕུལ། ། 573་
སྐྱ་ལོའི་སྟོན་པའི་རྒྱུ་བདག་དང༌། །
སེང་ལྕམ་འབྲུག་མོའི་ཡིད་རྟོན་མཛོད། །
དེ་ནི་སྨོན་ལམ་བརྒྱད་པ་ཡིན། །
འདོ་ཆེན་རླུང་གི་འཕྲུལ་འཁོར་ཅན། །
མགྱོགས་པ་སྔོན་ལ་མ་ཤོར་ཅིག །
རྐྱང་བུ་རྗེས་སུ་མ་འདུག་ཅིག །
བསམ་དོན་འགྲུབ་པའི་སྨོན་ལམ་འདེབས། །
བླ་མ་ཕ་མ་བཟང་གྲོགས་དང་། །
ཚེ་རོགས་བཟང་པོའི་སྨོན་ལམ་འདི། །
ཅི་བཏབ་འགྲུབ་པའི་བདེན་ཚིག་ཡོད། །
དེ་ཕྱིར་གླུ་འདི་དོན་མེད་མིན། །
བུ་ཇོ་རུའི་ཐུགས་ལ་དེ་འདྲ་ཟུངས། །
ཞེས་ཞུས་ནས། རྟ་ལ་སྒ་ཆ་དང་། མི་ལ་ལྕག་ཚན། ལྕག་ལ་སྨོན་
ལམ་སོགས་རྟེན་འབྲེལ་ཁྱད་པར་འཕགས་པ་བྱུང་སྟེ། ཇོ་རུ་དེའི་ཉིན་རྟ་རྒྱུག་
གི་ཚོགས་གྲལ་དུ་ཕེབས་པ་དང་། སྤྱི་དཔོན་དང་རྒྱ་ཚ་སོགས་ཀྱིས་ཀྱང་ཞལ་
ཏ་དང་སྨོན་ལམ་བཏབ། བཀྲ་ཤིས་རྟེན་འབྲེལ་གྱིས་མགུལ་དར་རེ་ཕུལ་བར་
གདའོ། ། ། །



574
ལེའུ་བཅུ་གཉིས་པ།
གླིང་དཀར་རྟ་རྒྱུག་བྱེད་པའི་སྐབས། །
འབྲུག་མོས་རྟ་བཤད་རྒྱས་པར་བརྒྱབ། །
ཇོ་རུས་སྦས་པའི་སྣང་ཚུལ་གྱིས། །
གླིང་དཀར་རྟ་རྒྱུག་གྲལ་མཐར་གཤེགས། །
དེ་ནས་ རྨ་ ལུང་ ཡིད་ ཀྱི་དཀྱིལ་ འཁོར། གླུ་ བཞི་ ས་ ཡི་ གདན་ སྟེང༌།
འདུ་ར་སྟག་ཐང་ཁྲ་མོ། འབྲུག་ལྷང་ལྷང་ནོར་བུའི་གདན་སྟེང་། སྙན་ལྷང་
ལྷང་ཁུ་བྱུག་གྲགས་ས། ཞེ་ལྷང་ལྷང་ལྕོག་ག་འགྱུར་ས་ན། རྟ་རྒྱུག་གི་གྲལ་ལ་
བསྒྲིགས་པ་ནི་འདི་ལྟ་སྟེ། སྟོད་གླིང་གསེར་པ་མཆེད་བརྒྱད། ཆེ་རྒྱུད་སྟག་
མོ་བུ་དགུ་གཙོས་གོས་སེར་གསེར་མདངས་བཀྲ་བའི་གསེར་རི་ཉི་མས་ཁྱབ་འདྲ་
བཞུགས། བར་གླིང་འོམ་བུ་ཚོ་དྲུག་ནི། འབྲིང་རྒྱུད་དཔའ་བོ་མི་བརྒྱད་
གཙོས་ཕུ་ནུ་ཐུལ་ཕྲན་བཅས་གོས་དཀར་ཟླ་བའི་མདངས་ཀྱིས་མཛེས་པ་གངས་
རི་ལྟར་དཀར་ཞིང་། སྨད་གླིང་རྨུ་སྤྱང་སྡེ་བཞི་ནི། ཆུང་རྒྱུད་འབུམ་པ་སྤུན་
བདུན་གཙོས་ཕུ་ནུ་ཆེ་ཆུང་ཚང་མས་གོས་སྔོན་གཡུ་ཡི་ཚོན་མདངས་ཅན་གྱོན་
པས་དགུང་ལ་ཆར་སྤྲིན་འཁྲིགས་འདྲ། གཞན་ཡང་གཡས་རུ་སྒ་བའི་སྡེ་བ།
གཡོན་རུ་འབྲུ་ཡི་སྡེ་བ། སྟག་རོང་ཤོག་ཆེན་བཅོ་བརྒྱད། ལྷའུ་མེ་ཚོ་དམར་
པོ། ཕྱུག་ཆེན་སྐྱ་ལོའི་སྡེ་བ། འདན་མ་ཆུ་རུ་ཉིན་སྲིབ། ཚ་ཞང་རུ་བ་དགུ་
བརྒྱ་སོགས་གླིང་དཀར་སྟོད་སྨད་མེད་པའི་ཕུ་ནུ་དཔའ་ཐུལ་ཐམས་ཅད་ཆས་



575
ཇོ་རུ་རྟ་རྒྱུག་གྲལ་མཐར་གཤེགས།
དྲུག་ལུས་ལ་ཚང་བ། དཔའ་སྙིང་ཡིད་ལ་འཛོམས་པ། བདེ་སྐྱིད་ཁོང་ལ་
ཤོང་བ་ཞིག་བྱས་ནས་འདུས་པ་དང་། དེ་དག་གི་ནང་ནས་རྟ་རྒྱུག་འདོད་
ཡིད་ན་ཡོད་པ། ལྷ་ལུང་མི་ལ་བབས་པ། མི་སེམས་ལྷ་ཡིས་བསྒྱུར་པའི་སྟག་
རོང་དཔོན་པོ་ཁྲོ་རྒྱལ། གདོང་བཙན་གནང་ངུ་ཨ་དབོན། སྟག་རོང་དཔོན་
པོ་གཟིག་འཕེན། ཨ་བརྟན་དུག་གི་མེ་ཏོག་སོགས་ཀྱིས་དེ་རིང་གི་རྟ་རྒྱུག་གི་
མགྱོགས་དར་དེའང་རྟ་གཡུ་བྱ་མ་གཏོགས་ལེན་མི་མེད་སྙམ་པས། ང་རྒྱལ་
སྟག་ལས་ཆེ་ཞིང༌། ཆས་དྲུག་འཛུམ་དྲུག་རྒྱས་འདྲ། དཔའ་སྐད་སྟག་མོའི་
ངར་སྒྲ་ལྟར་བྱས་པས་ཆས་སོ། །
ཆེ་ རྒྱུད་ གསེར་ བའི་ ཉི་ འབུམ་ དར་ ལུ། མི་ ཆེན་ རྒྱལ་ བ་ ལྷུན་གྲུབ།
གདོང་ཆོས་ལུ་བུ་ཡི་དར་འཕེན། ཨ་འབར་བུ་ཡི་འཕེན་སྟག་སོགས་ཆེ་རྒྱུད་ཆེ་
གྲལ་མ་ཉམས་པ། བརྟན་བརླིང་རི་ལས་ཆེ་བ། དཔའ་རྩལ་སེང་ལ་འགྲན་
པ། ཆས་གོས་གཡུ་རལ་རྒྱས་འདྲ། སེང་གེ་གངས་ནས་འགྱིང་འདྲ་ཞིག་
བྱས་ནས་ཆས། འབྲིང་རྒྱུད་འོམ་བུའི་ཨ་ནུ་དཔལ་སེང་། སྒ་སྡེ་ཆོས་སྐྱོང་
བེར་ནག ཡ་མེད་སེང་སྟག་ཨ་དོམ། རྒོད་པོ་ཉི་མ་ལྷུན་གྲུབ་སོགས་འབྲིང་
རྒྱུད་མ་དཔོན་གྲལ་ཞིག གཡུ་འབྲུག་སྤྲིན་གྱིས་བརྒྱན་འདྲ། གྲགས་སྙན་
འབྲུག་ལ་འགྲན་པ་ཞིག་བྱས་ནས་ཆས། ཆུང་རྒྱུད་རྨུ་སྤྱང་རིན་ཆེན་དར་ལུ།
འབུམ་པའི་རྒྱ་ཚ་ཞལ་དཀར། སྤྱི་དཔོན་རོང་ཚ་ཁྲ་རྒན། ཚ་ཞང་འདན་མ་
བྱང་ཁྲ་སོགས་ཆུང་རྒྱུད་རྒོད་པོའི་ལྷ་གྲལ་མ་སྟོར། དཔའ་རྩལ་ཡིད་ལ་ཚང་
ཞིང་། དགྲ་བཞི་ཟིལ་གྱིས་གནོན་པ། གླིང་ཕུ་ནུས་དཔོན་ཐོབ་མ་བྱིན་ཡང་།
ལས་དབང་གི་དཔོན་ས་ཐོབ་སྟེ། ཕྱི་ལྷུ་དྲུག་ལུས་པོ་འདྲ་རུང་། ནང་དཔའ་
རྒོད་སྙིང་སྟོབས་མི་འདྲ་ཞིང་། མགྱོགས་པའི་ཁྲོམ་ཐག་ཆོད་ཀྱང་མ་ཆོད་པར།
གླིང་དཀར་པོའི་དཔོན་ས་དེ་གཞན་ལ་མི་ སྟེར་སྙམ་པས། ཐག་ནང་ནས་་
བཅད་པའི་ཆུང་རྒྱུད་ཁྱུང་ལ་འགྲན་པ། ཁྱུང་སྒོ་ངའི་ནང་ནས་གཤོག་རྩལ་



576
རྟ་རྒྱུག་ཁྲི་གསོལ།
རྒྱས་འདྲ་ཞིག་བྱས་ནས་ཆས། །
གཞན་ཡང་ལྷ་བུ་ནམ་མཁའ་སེན་ཞལ། སྐྱ་ལོའི་སྟོན་པ་རྒྱལ་མཚན།
དཀར་རུ་ཉི་མ་རྒྱལ་མཚན། གཟུ་ཆེན་ཝེར་མའི་ལྷ་དར། དབང་སྤྱོད་་་
དཔའ་བོ་དར་འཕེན། གླིང་གི་བཤེས་གཉེན་མི་བཞི་སོགས་དཔའ་ཐུལ་དྲག་
ཞན་གཅེས་ཕྲུག་གི་ཚོགས་ཐམས་ཅད། སྟོབས་ཤུགས་མཐུ་རྩལ་ལ་དབང་
བསྒྱུར་བའི་ཁེངས་དྲེགས། མྱོས་བྱེད་ཆང་གིས་མྱོས་པའི་གཉིས་འཐུང་གི་ཁྱུ་
ཚོགས་རྒྱུ་བ་བཞིན་དུ་ཆས།
འགོག་མོའི་ལྷ་སྲས་ཇོ་རུ་དེས་མགོར་མི་མཛའ་རྒོད་པོའི་ཅོག་ཞྭ། ལུས་
མི་མཛའ་བེའུ་རྩག་མཐའ་གྱོང་། རྐང་མི་མཛའ་རྟ་ལྷམ་དམར་སུག་རྣམས་
བཀྲག་མདངས་མེད་པར་སྐྱ་སང་ངེ་། ལྷ་རྟ་རྐྱང་བུ་ཁ་དཀར་ལ་ནོར་བུའི་སྒྲ་
ཆས་སྤྲས་ཤིང་རྟ་དེའང་ལུས་ངན་ཆས་ངན་དུ་བསྒྱུར། ལྕང་དཀར་བེར་ཀ་དེ་
ཐེངས་རེ་ཕྱག་ལ་བསྣམས། ཐེངས་རེ་སྐེད་དུ་དྲངས་ནས། ཡ་ས་མ་མཐོང་
གི་མ་རབ། མ་ས་མ་མཐོང་གྲལ་རྫོབ་ལོས་ཡིན་སྙམ། གྲང་བསེར་བུ་བྱུང་ན་
འཁྱག་ལ་ཁད། དྲོད་ཉི་མ་ཤར་ན་བཞུ་ལ་ཁད། རླུང་སྐྱི་སེར་བྱུང་ན་སྤུར་ལ་
ཁད་པ་ཞིག་བྱས་ནས་བྱུང་བར། དེའི་ཉིན་བརྟུལ་ཞུགས་འཆོལ་མའི་སྤྱོད་
ཆས་རྣམས་ཀྱིས་འགྲོ་དོན་གདུལ་བྱ་རེ་རྫོགས་ནས་གཏེར་དུ་སྦས་པ་སོགས་ཀྱིས་
ཆས་ངན་ལུས་ངན་གྱི་རྣམ་འགྱུར་འདོར་རན་པའི་བརྡ་རྟགས་སུ་སྣང་ནའང་
སུས་ཀྱང་མ་ཤེས་སོ། །
དེའི་སྐབས་རྟ་རྒྱུག་གི་ལྟད་མོ་ལྟ་མི་རྣམས་ཀྱང་ནམ་མཁའི་སྤྲིན་ཚོགས་
དང་། ས་གཞིའི་རྡུལ་ཕྲན་བཞིན་འདུས་ཤིང་། ཉི་འོག་གི་རྒྱལ་ཕྲན་ཕལ་
ཆེར་འཛོམས་པར་གདའ། དེ་ནས་གླིང་བ་རྣམས་རྟ་རྒྱུག་གི་རུ་བསྒྲིགས་ཏེ་ཨ་
ཝི་དིའུ་ས་ལ་མར་ཆིབས་ཁ་བསྒྱུར་ཏེ་ཕེབས་སོ། །དེ་ཚེ་སྐྱ་ལོའི་སེང་ལྕམ་འབྲུག་
མོ། སྔོ་ལོའི་བུ་མོ་ནེའུ་ཆུང་། གྲོ་ལོའི་པད་དཀར་ལྷ་མཛེས། སྤྱི་དཔོན་བུ་



ཇོ་རུ་རྟ་རྒྱུག་གྲལ་མཐར་གཤེགས། 577
མོ་གཡུ་སྒྲོན། ཚ་ཞང་བུ་མོ་མཛེས་སྒྲོན། ཡ་ཐའི་བུ་མོ་གསེར་མཚོ། ཁྲོ་
ཐུང་བུ་མོ་ཁྲོ་མཚོ་དང་བཅས་རྒྱན་གོས་སྣ་ཚོགས་ཀྱིས་བརྒྱན་ཞིང་། ཆས་གོས་
ལྷ་ཡིས་བཟོས་འདྲ། ནོར་རྒྱུན་ཀླུ་ནས་གནང་འདྲ། མཛེས་ཤིང་ཡིད་དུ་
འོང་བ་ཞིག་བྱས་ནས་ལྷ་དེའུ་མགོ་ནས་བསང་མཆོད་བྱས། ཀླུ་དེའུ་མགོ་ནས་
ལྟད་མོ་ལྟ་མཁན་རྣམས་དང་ལྷན་དུ་བཞུགས། །
དེ་ཚེ་རྟ་རྒྱུག་མཁན་རྣམས་ཨ་ཝི་དིའུ་ནས་སྲབ་མདའ་གང་གི་སྔ་ཕྱི་མེད་
པར་རུ་བསྒྲིགས་ནས་རྒྱུག་ཚེ། གླིང་ཆེ་རྒྱུད་ཆུང་རྒྱུད་འབྲིང་རྒྱུད་སྟག་རོང་ཚོ་
ཡན་བཅས་ཤོག་ཆེན་ལྔ་པོ་སྟབས་ཅིག་ཏུ་བརྒྱུགས་པས། ཁ་འཛིན་ལ་ལྷ་ཆེན་
ཚངས་ པ། གཉེར་ རྗེ་གེར་ མཛོ་ དང༌ ཀླུ་ གཙུག་ན་ སོགས་ ཀྱིས་ མཛད་དེ།།
ལྟད་ མོ་ མིག་གི་ལོངས་སྤྱོད། སྡང་དྲག་པོས་མཐོང་ན་ སྙིང་ རྩ་འདར་ལེ།
གཉེན་ཉེ་ བས་ མཐོང་ན་ཞེ་ སེམས་ སྤྲོ་ལེ་ཞིག་བྱས་ནས་ རྒྱུག་ པའི་ སྐབས་ སུ།
ལྟད་མོ་ལྟ་མཁན་རྣམས་དང་གླིང་བ་རྣམས་ཀྱིས་དེ་རིང་རྟ་རྒྱུག་གི་རྟིང་མ་ཆེན་
པོ་དེ་སུས་ལེན་ལ་བལྟ་རུ་འགྲོ་ཟེར། ལ་ལས་གདོང་བཙན་མ་གཏོགས་རྟིང་མ་
ལེན་མི་མི་འདུག་སོགས་སྣ་ཚོགས་གླེང་སྟེ། གུ་ར་རྫ་ནས་གླིང་གི་ལས་སྒྲུབ་
མཁན་རྣམས་ཀྱིས་བསང་ཁང་བཅུ་གསུམ་ནས་ལྷ་བསང་ནམ་མཁའ་གང་བ་
ཞིག་བཏང་། བསེ་མཁར་སྒྲོན། དར་འཕྱར་དུང་འབུད་ཅིང་ལྷ་ལ་འཕྲིན་
བཅོལ་མཛད། དགྲ་ལྷའི་ངོ་སོ་བསྟོད་ནས་བཞུགས། དེ་ཚེ་གླིང་གི་བུ་མོ་
སྤུན་བདུན་དེ་ཟུར་མིག་དང་ལྡེམ་འགྲོས་འཁྱུགས་སེ། ལྷའི་བུ་མོ་རྣམས་་་
དགའ་བའི་ཚལ་ན་རྒྱུ་བ་བཞིན་བཀྲག་མདངས་ལང་ཚོས་སྒེག་ཅིང་ལྷ་དིའུ་་
བསང་མཆོད་ལ་སྨོན་ལམ་དང་། ཀླུ་དིའུ་ནས་ལྟད་མོ་གཟིགས་ནས་ཡོད་
སྐབས། ནེའུ་ཆུང་ལུ་གུའི་ཚར་ཡག་དེས་ངོ་མཚར་བའི་རྨི་ལམ་འགའ་ཞིག་
རྨིས་པ་གློ་བུར་དུ་དྲན་པས། མ་ནེ་ནེས་བློ་བསྒྱུར་ཏེ་བཤད་འདོད་པ་ཞིག་
བྱུང་ནས་བུ་མོ་རྣམས་ལ་གླུ་འདི་ཅོག་ཀ་དྲུག་འགྱུར་གྱི་རྟ་ལ་དྲངས་ནས་བླངས་



578
རྟ་རྒྱུག་ཁྲི་གསོལ།
སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
སྐྱབས་བསླུ་མེད་རིན་ཆེན་རྣམ་པ་གསུམ། །
མི་འབྲལ་སྤྱི་བོའི་རྒྱུན་དུ་བཞུགས། །
ས་འདི་ཀླུ་དེའུ་བར་མ་རེད། །
མ་ང་ལ་སྔོ་ལོའི་ནེའུ་ཆུང་ཟེར། །
ནེའུ་ཆུང་ལུག་གུའི་ཚར་ཡག་ཡིན། །
སྐྱ་ལོ་སྔོ་ལོ་གྲོ་ལོ་གསུམ། །
རྒྱུ་ཡོད་ན་ཕ་ཁུ་སྤུན་གསུམ་རེད། །
རྒྱུ་མེད་ན་ཕ་ཁུ་དཔོན་གཡོག་ཟེར། །
འབྲུག་མོ་ནེའུ་ཆུང་ལྷ་མཛེས་གསུམ། །
རྒྱུ་ཡོད་ན་བུ་མོ་སྤུན་གསུམ་རེད། །
རྒྱུ་མེད་ན་བུ་མོ་དཔོན་གཡོག་རེད། །
ཨ་ལྕེ་སེང་ལྕམ་འབྲུག་མོ་ལགས། །
དེ་རིང་གླིང་དཀར་རྟ་རྒྱུག་འདི། །
མཛེས་པས་ཁྲོམ་ཐག་ཆོད་པ་མིན། །
མགྱོགས་ནས་མགྱོགས་དར་ཐོབ་པ་མིན། །
རྒྱུག་འདོད་ཕོ་སར་དཔའ་ཐུལ་ཚོས། །
མགྱོགས་པའི་དཀྱུས་ཐག་ཆོད་པ་མིན། །
ལས་དབང་འཛོམས་པའི་ཇོ་རུ་དེས། །
རྒྱུག་མི་དགོས་གསེར་ཁྲི་གནོན་ངེས་འདྲ། །
མདང་སུམ་ཉལ་བའི་རྨི་ལམ་ལ། །



579
ཇོ་རུ་རྟ་རྒྱུག་གྲལ་མཐར་གཤེགས། །
རྨ་ལུང་ཡིད་ཀྱི་དཀྱིལ་འཁོར་ནས། ། །
ཁྱུང་འབྲུག་མཁའ་ལས་རྩེ་བར་རྨིས། །
སྟག་སེང་ས་ལས་རྒྱུ་བ་རྨིས། །
གླང་ཆེན་སྟོབས་ཀྱི་འགྲོ་བར་རྨིས། །
འཇའ་ཚོན་གུར་ཁང་ཕུབ་པ་རྨིས། །
རྩལ་གྱིས་ནམ་འཕང་ཆོད་པ་དང་། །
སྟོབས་ཀྱིས་ས་གཞི་མནན་ན་ཡང་། །
གནམ་མཐའ་མ་ཆོད་འཁོར་བ་དང་། །
ས་མཐའ་མ་ཆོད་ལུས་པ་རྨིས། །
གུ་རིའི་གནམ་མཚོ་ཕྱུག་མོ་ནས། །
ཉི་སྤྲིན་མཁའ་ལ་འགྲོ་བ་རྨིས། །
སྤྲིན་ཚོགས་བར་སྣང་ཡལ་བ་རྨིས། །
གསེར་གྱི་ཁྲི་གདུགས་ཤར་བ་རྨིས། །
འོད་ཀྱིས་གནམ་མཐའ་ཆོད་པ་རྨིས། །
ཟེར་གྱིས་འཛམ་གླིང་ཁྱབ་པ་རྨིས། །
སྐྱིད་ཉི་མ་ཟེར་བས་འདུག་པ་དང༌། །
དྲོ་ཆེ་བར་ཟེར་ནས་སྨོན་པར་རྨིས། །
དེ་ངན་རྨིས་མ་རེད་བཟང་རྨིས་རེད། །
ཆུང་རྒྱུད་བླ་གནས་ཁྱུང་ཆེན་རེད། །
འབྲིང་རྒྱུད་བླ་གནས་གཡུ་འབྲུག་རེད། །
ཆེ་རྒྱུད་བླ་གནས་སེང་ཆེན་རེད། །
སྟག་རོང་བླ་གནས་སྟག་ལ་བརྫུ། །
ཕུ་ནུ་གླང་ཆེན་གླང་ལ་བརྫུ། ། །



580
རྟ་རྒྱུག་ཁྲི་གསོལ།
རྩལ་གྱིས་ནམ་འཕང་གཅོད་པ་དང་། །
སྟོབས་ཀྱིས་ས་གཞི་མནན་པ་དེ། །
སྟོབས་རྩལ་འགྲན་ཟླ་མེད་པའི་རྟགས། །
གནམ་སའི་མཐའ་མ་ཆོད་པ་དང་། །
འཇའ་འོད་གུར་ཁང་ཕུབ་པ་དེ། །
མགྱོགས་པའི་གསེར་ཁྲི་མི་ལོན་ཞིང༌། །
རྟིང་མ་འཇའ་ལ་འགྱུར་བའི་རྟགས། །
གུ་རིའི་གནམ་མཚོ་ཕྱུག་མོ་ནས། །
ཉི་སྤྲིན་མཁའ་ལ་འགྲོ་བ་དེ། །
ཇོ་རུ་ཀླུ་ནས་མཆེད་པའི་རྟགས། །
སྤྲིན་ཚོགས་མཁའ་ལ་ཡལ་བ་དེ། །
ཆས་སྤྱོད་ངན་པ་དོར་བའི་རྟགས། །
གསེར་ཉི་ལྷམ་མེར་ཤར་བ་དེ། །
ཇོ་རུས་གསེར་ཁྲི་གནོན་པའི་རྟགས། །
འོད་ཟེར་འཛམ་གླིང་ཁྱབ་པ་དེ། །
འཕྲིན་ལས་འགྲོ་དོན་རྒྱས་པའི་རྟགས། །
དྲོ་དྲིན་ཆེན་ཟེར་བས་སྨོན་པ་དེ། །
སྐྱེ་འགྲོ་བདེ་ལ་འགོད་པའི་རྟགས། །
ངོ་མཚར་བའི་རྨི་ལམ་དེ་འདྲ་བྱུང་། ། ་
ལར་འཁྲུངས་འགོག་མོའི་ཇོ་རུ་འདི། །
སྐྱེ་ལོ་ངན་ཡང་སྤྲུལ་པ་རེད། ། །
བོང་ཁེ་ཐུང་ཡང་སྐྱེ་འགྲོ་རེད། །
ཁ་ཆུ་སྣ་ཆུ་བདུད་རྩི་རེད། །



ཇོ་རུ་རྟ་རྒྱུག་གྲལ་མཐར་གཤེགས།
581
ཤིག་དང་སྲོ་མ་དངོས་གྲུབ་རེད། །
ཕྱི་ལྟོས་སྤྲང་ཕྲུག་ཁེར་འཁྱར་རེད། །
ནང་ལྟོས་རྒྱལ་བའི་སྲས་པོ་རེད། ། །
གསང་བ་རྩ་གསུམ་ཀུན་འདུས་རེད། །
དོ་ནུབ་ཉི་མའི་ཕྱི་དྲོ་ལ། །
བཟང་ངན་ཤན་འབྱེད་བྱེད་རྒྱུ་རེད། །
ཤན་ཕྱེས་ན་རྩོད་པ་ཡོད་ལེ་མིན། །
སྐྱིད་པའི་ཉི་མ་འཆར་རྒྱུ་རེད། །
སྡུག་གི་མུན་པ་བསང་རྒྱུ་རེད། །
གཏམ་གོ་ན་རྣ་བའི་བུ་རམ་གྱིས། །
མ་གོ་གླུ་ལ་འགྲེལ་བ་མེད། །
འབྲུག་མོའི་ཡིད་ལ་དེ་ལྟར་ཟུངས། །
ཞེས་ གསུངས་པ་དང་། སྐྱ་ལོའི་སེང་ལྕམ་འབྲུག་མོའི་བསམ་པ་ལ།
རྐྱང་རྒོད་ཀྱི་བང་མགྱོགས་པ་དང་། ཇོ་རུ་ལ་རྫུ་འཕྲུལ་ཆེ་བ། ནེའུ་ཆུང་གི་
རྨི་ལམ་བཟང་བ། ཁ་སང་རྟ་འཛིན་སྐབས་ངོ་མཚར་ཆེ་བ་སོགས་གང་ལ་
བལྟས་ན་ཇོ་རུ་མ་གཏོགས་རྟ་རྒྱུག་པའི་རྒྱལ་ཁ་སུ་ལའང་མི་ཐོབ་པ་རེད་སྙམ་
མོ། །
དེ་ཚེ་ཁྲོ་ཐུང་བུ་མོ་ཁྲོ་མོ་མཚོའི་མཚང་ལ་ཕོག་ནས། ལུས་མི་དགའ་སྦྲུལ་
ནག་འཁྱུག་འཁྱུག མགོ་མི་དགའ་ཌ་རུ་དཀྲོལ་དཀྲོལ། སྐྲ་མི་དགའ་རྔ་
གཡབ་གཡུག་གཡུག མིག་མི་དགའ་གློག་དམར་ཤང་ཤང་། སྣ་མི་དགའ་
གླང་སྣ་རྗེས་རྗེས། ངོ་མི་དགའ་སྤྲིན་ནག་འཁྲིག་འཁྲིག ཁ་མི་དགའ་ཤ་
འགུལ་ལྷོག་ལྷོག་བྱས་ནས། ཡ་སྔོ་ལོའི་བུ་མོ་ཚུར་ཉོན་ཅིག ཕ་སྤྲང་ལམ་
འཁྱར་བའི་བུ་མོ་ཁྱོད། སྣང་བ་ཨ་སྔོན་དགུང་ལས་མཐོ། མ་མུ་གེས་ཤི་བའི་



582
རྟ་རྒྱུག་ཁྲི་གསོལ།
བུ་མོ་དེས། ཁ་ངན་པའི་སྨྲ་མཆུ་ཀུན་ལ་བཤད་ཟེར་བ་ལྟར་ཁྱོད་ཁ་ངན་པའི་
ལུང་སྟོན་མི་དགོས། ང་ཡི་ཕ་ཁྲོ་ཐུང་ལ་བྱང་ལྷའི་ལུང་བསྟན་འདི་འདྲ་ཞིག་
ཡོད་ཟེར་ནས་རང་བསྟོད་ཀྱི་གླུ་འདི་རང་སེམས་རླུང་ལྟར་འཚུབ་པའི་རྟ་ལ་
དྲངས་ནས་བླངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
བྱང་ལྷ་རྟ་མགྲིན་དམར་པོ་མཁྱེན། །
ཕོ་ཁྲོ་ལུའི་དབུ་འཕང་དགུང་ལ་བསྟོད། །
བུ་གདོང་བཙན་ལག་ཏུ་མགྱོགས་དར་སྤྲོད། །
རྟ་འདོ་བ་གཡུ་བྱའི་བང་ཁ་སྲུང་། །
ཐུགས་མ་གཡེལ་ཡང་གསང་ཁྲོས་པའི་ལྷ། །
མ་ང་དང་ང་ངོ་མ་ཤེས་ན། ། །
ཕ་མཐོན་པོའི་སྟག་རོང་སྲས་མོ་ཡིན། །
མ་མཛངས་མོ་འདན་བཟའི་བུ་མོ་ཡིན། །
འཇིག་རྟེན་གནའ་མིའི་གཏམ་དཔེ་ལ། །
ས་ངན་ཐལ་བ་དགུང་ལ་འཕྱུར། །
རྩི་ཤིང་མེ་ཏོག་དེ་ལ་མེད། །
བན་ངན་སེམས་རྩ་འདོད་པས་དེད། །
ཆོས་ཁྲིམས་སྡོམ་པ་དེ་ལ་མེད། །
དཔོན་ངན་ཤེས་པ་གཡོ་ཡིས་གང་། །
ལས་དང་རྒྱུ་འབྲས་དེ་ལ་མེད། །
བདག་པོས་ཅི་ཟ་མ་ཤེས་གོང་། །
གཡོག་མོས་ཟ་ཚོད་དམ་དམ་བཟུང་། །



ཇོ་རུ་རྟ་རྒྱུག་གྲལ་མཐར་གཤེགས།
583
ཁྱིམ་གྲུ་བཞིའི་མིག་གིས་མ་རིག་གོང་། །
སྒོའི་གཡོག་མོས་སེར་སྣ་དགོས་སྣང་ཤར། །
ལྟོ་འགྲང་ལྟོགས་བཟང་ངན་མ་ཤེས་གོང་། །
ཁྱི་བདའ་ལེས་བདག་པོ་ཡིན་ཁུལ་བྱས། །
དཔེ་དེ་བས་བདེན་ཞིག་ག་ལ་ཡོད། །
མ་ངན་འགོག་མོའི་ཇོ་རུ་དེ། །
བོང་ཁེ་ཐུང་བས་སྐྱེས་འཕྲོ་ཟེར། །
སྐྱེས་འཕྲོ་ཡིན་ན་ཁྱོད་རང་བསྒུགས། །
ཤིག་དང་སྲོ་མ་དངོས་གྲུབ་ཟེར། །
དེ་དངོས་གྲུབ་ཡིན་ན་ཁྱོད་རང་ཞུས། །
ཁ་ཆུ་སྣ་ཆུ་བདུད་རྩི་ཟེར། །
དེ་བདུད་རྩི་ཡིན་ན་ཁྱོད་རང་ཐུངས། །
སྲིད་པ་ཁོ་མོའི་རོག་རྫོང་ནས། །
རྟ་མགྲིན་དམར་པོས་ལུང་བསྟན་བྱུང༌། །
མགྱོགས་དར་གཡུ་བྱས་ལོན་པར་གསུངས། །
སེང་ལྕམ་སྐྲ་བདག་ཡིན་ལེ་གསུངས། །
སྨུག་གུའི་རྒྱུ་བདག་ཡིན་ངེས་གསུངས། །
ལུང་ལ་འཁྲུལ་བ་ཡོད་མ་ཡིན། །
ཡར་ལྟོས་དང་ལྟད་མོ་འདི་འདྲ་གདའ། །
རྨ་ཀ་ལིའི་ལྷ་ལམ་ཐ་མ་ན། །
དར་སྔོན་པོ་རླུང་གིས་བསྐྱོད་འདྲ་འདི། །
མགྱོགས་པ་གཡུ་བྱ་རྟེའུ་སྔོན་རེད། ། །
རྟ་རྒྱུག་པ་མི་འདྲ་འཕུར་བ་འདྲ། །



584
རྟ་རྒྱུག་ཁྲི་གསོལ།
མི་དཀར་པོ་དུང་ཟླའི་ཞལ་རས་ཅན། །
གདོང་བཙན་པོ་གནང་ངུ་ཨ་བེན་རེད། །
དུང་ཟླ་མཁའ་ལས་ཤར་བ་འདྲ། །
རྟ་ཆུང་བྱ་མ་བྱེའུ་མགོ་དེ། །
རྒྱུག་པ་མི་འདྲ་འདུར་བ་འདྲ། ། །
ཁྱི་བདའ་ལེའི་སྣ་ཉུག་བྱས་པ་འདྲ། །
འགོག་མོའི་བུ་སྡུག་ཇོ་རུ་དེས། །
ཕུ་ནུའི་རྗེས་རྒུམ་འཐུ་བ་འདྲ། །
རྗེས་སུ་ལུས་པའི་དཔའ་དར་ནི། །
ཅི་ཡོད་ཇོ་རུས་ལོན་ངེས་རེད། །
མགྱོགས་དར་གདོང་བཙན་མ་གཏོགས་པས། །
སུས་ཀྱང་མི་ལོན་ཨ་རྗེ་ལགས། །
གླུ་གོ་ན་རྣ་བའི་བུ་རམ་གྱིས། །
མ་གོ་གླུ་ལ་འགྲེལ་བ་མེད། །
ཅེས་གླུ་དེ་ལྟར་བླངས་པ་དང་། ནེའུ་ཆུང་མའི་བསམ་པར་ད་ལྟ་འདི་
ལན་སྤྲད་ན་བུ་མོ་རྣམས་ཀྱི་རུས་དྲུད་པ་འདྲ་བ་ཞིག་ལས་མི་འོང་། དེ་སྟེ་དོ་
ནུབ་ཚུན་སུ་བདེན་སུ་རྫུན་འབྱེད་པར་འོང་སྙམ་ནས་མ་གོ་ལྟར་བྱས་ཏེ་བསྡད།
དེའི་སྐབས་སེང་ལྕམ་འབྲུག་མོའི་དགོངས་པ་ལ། ནེའུ་ཆུང་བདེན་ཡང་རྩོད་
པ་དོན་མེད་རེད་སྙམ། འབྲུག་མོས་ཡ་ཨ་ཅེ་ལོ་བརྒྱ་རྣམས། བྱ་བའི་མཐར་
མ་ཕྱིན་པར་ད་ལྟ་རང་རེ་རྩོད་པ་དོན་མི་ཡོད། དེ་སྟེ་ཤེས་ཐག་ཆོད་ཀྱི་ལོ་རྒྱུས།
མཐོང་བ་མིག་གི་ལོངས་སྤྱོད་འདི་ལ་འདྲ་མ་འདི་འདྲ་ཞིག་ཡོད་པར་ཉོན་ཨང་
ཟེར་ནས། དགུ་སེང་དྲུག་འགྱུར་གྱི་རྟ་ལ་དྲངས་ནས་གླུ་འདི་བླངས་སོ། །
གླུ་ཨ་ལ་ལ་མོ་ཨ་ལ་ལེན། །



ཇོ་རུ་རྟ་རྒྱུག་གྲལ་མཐར་གཤེགས།
585
གླུ་ཐ་ལ་ལ་མོ་ཐ་ལ་ལེན། །
བསླུ་མེད་དཀོན་མཆོག་རྣམ་གསུམ་མཁྱེན། །
མི་འབྲལ་སྤྱི་བོའི་རྒྱན་དུ་བཞུགས། །
ཨ་རོགས་བུ་མོ་རེ་རོགས་རྣམས། །
ཆུང་ཆུང་ལུ་གུའི་འཚོ་རོགས་རྣམས། །
ཡང་ཆུང་མེ་ཏོག་འཐུ་རོགས་རྣམས། །
འཇམ་པོའི་ཚར་གོས་གྱོན་རོགས་རྣམས། །
ཞིམ་པོའི་ཟས་རྣམས་ཟ་རོགས་རྣམས། ། །
ང་སེང་ལྕམ་གླུ་ལ་ཚུར་ཉོན་དང་། །
རྟ་མགྱོགས་དལ་ཟེར་བས་བཤད་རྒྱུ་མེད། །
མགྱོགས་ཐག་ཆོད་གསེར་ཁྲི་སུས་གནོན་ཤེས། །
བུ་སུ་བཟང་ཟེར་བས་བཤད་རྒྱུ་མེད། །
གླིང་དཀར་པོའི་རྒྱལ་ས་འཛིན་དུས་ཤེས། །
ལྷོ་འཛམ་གླིང་དབང་དུ་བསྡུས་ན་ཤེས། །
དེ་རྩོད་པ་མི་དགོས་བསྒྱུར་ན་བཟང་། །
དེ་རིང་ལྟ་བའི་ལྟད་མོ་ལ། །
ཁྲ་མོ་གླིང་གི་རྟ་རྒྱུག་འདི། །
མཐོ་ལ་དཔོན་རྒྱུད་མན་ཆད་ནས། །
དམའ་ལ་སྐུ་རུ་ཡན་ཆད་དེའི། །
རྩོད་དོན་འབྲུག་མོ་ཡིན་པས་ཟེར། །
འབྲུག་མོ་རྩོད་དོན་ཡིན་མི་ཤེས། །
སྐྱ་ལོའི་ལོངས་སྤྱོད་ཆེ་བས་ལན། །
གཏེར་ཟོག་རིན་ཐང་ཆེ་བས་རེད། །



586
རྟ་རྒྱུག་ཁྲི་གསོལ།
གནང་གཅོད་མི་ཕུ་ནུ་སུམ་ཅུ་ལ། །
གསེར་བའི་ཉི་འབུམ་དར་ཡག་དང་། །
འོམ་བུའི་ཨ་ནུ་དཔའ་སེང་དང༌། །
རྨུ་སྤྱང་རིན་ཆེན་དར་ལུ་གསུམ། །
དོན་ག་ལ་བབས་ཚེ་མི་གསུམ་རེད། །
དགྲ་ལ་ཁྲ་གླག་སྤྱང་གསུམ་ཟེར། །
གླིང་དཀར་སྙིང་མིག་སྲོག་གསུམ་རེད། །
འབུམ་པའི་རྒྱ་ཚ་ཞལ་དཀར་གཅིག །
ཡ་མེད་སེང་སྟག་ཨ་དོམ་གཉིས། །
ཚ་རྒྱུད་འདན་མ་བྱང་ཁྲ་གསུམ། །
སྟག་རོང་དཔོན་པོ་གཟིག་འཕེན་བཞི། །
སྒ་སྡེ་ཆོས་སྐྱོང་བེར་ནག་ལྔ། །
ཆོས་ལུ་བུ་ཡི་དར་འཕེན་དྲུག །
སྟག་རོང་ཉ་ཚ་ཨ་བརྟན་བདུན། །
ཡང་ཐུལ་དམ་པའི་མི་བདུན་རེད། །
དགྲ་མགོ་རྡུང་བའི་ཐོ་བ་རེད། །
གཉེན་ཕུ་ནུ་སྐྱོང་བའི་ཕ་མ་རེད། །
གླིང་རུ་ཆགས་པའི་གཞི་མ་རེད། ། །
ཁྲི་དམག་བདུན་གྱི་འགོ་འདྲེན་རེད། །
ཨ་ཁུ་སྤྱི་དཔོན་རྒྱལ་པོ་གཅིག །
སེང་བློན་ག་མ་རི་སྐྱེས་གཉིས། །
མ་བཞི་དཔོན་པོ་ཁྲོ་ཐུང་གསུམ། ། །
ལྷ་བུ་ནམ་མཁའ་སེན་ཞལ་བཞི། །



ཇོ་རུ་རྟ་རྒྱུག་གྲལ་མཐར་གཤེགས།
587
གླིང་གི་ཨ་ཁུ་མཆེད་བཞི་རེད། །
བློ་ཕུག་གནམ་ལས་ཡངས་པ་རེད། །
བློ་གཏིང་མཚོ་ལས་ཟབ་པ་རེད། །
ཇུས་གྲོས་གཞི་ཕ་མཁར་འཛིན་མི་རེད། །
གླིང་ཕུ་ནུའི་ནང་གི་རྒན་མགོ་རེད། །
གནང་ཆུང་གཡུ་ཡི་མེ་ཏོག་དང་། །
རོང་ཚ་གུང་གི་དམར་ལེབ་དང་། །
མུ་བའི་ཤེལ་དཀར་རྒྱང་གྲགས་དང་། །
འོམ་བུའི་སྤྱང་ཁྲི་རྔམ་ཆེན་དང༌། །
བཅོ་ལྔའི་དཔའ་གསར་ཟླ་བ་དང་། །
གུང་བ་བུ་ཡི་སྐྱ་ཁྲ་དང༌། །
ལྕགས་ནག་དཔོན་པོ་སེང་སེང་དང་། །
གཡུ་ཡག་མགོན་པོ་སྟོང་ཐུབ་དང༌། །
གདོང་བཙན་གནང་ལུ་ཨ་དབལ་དང་། །
རྒོད་པོ་ཉི་མ་ལྷུན་གྲུབ་དང་། ། །
སྐྱ་ལོའི་བུ་ཡག་འབྲུག་རྒྱལ་དང༌། ། །
གསེར་བའི་བུ་ཆུང་ཐར་ཡག་དང་། །
ཨ་འབར་བུ་ཡི་འཕན་སྟག་སྟེ། །
གླིང་གི་གཅེས་ཕྲུག་བཅུ་གསུམ་རེད། །
དཔའ་ཐུལ་གདན་གྲལ་གསར་པ་ཚོ། །
སེང་ཕྲུག་རྩལ་གསུམ་རྫོགས་འདྲ་དང་། །
ཁྱུང་ཕྲུག་གཤོག་སྒྲོ་རྒྱས་འདྲ་དང་། །
ཕྱི་ཚུལ་དུག་གི་ཚེར་མ་འདྲ། །



588
རྟ་རྒྱུག་ཁྲི་གསོལ། །
རྣོ་ནི་གཟེར་ནི་གཉིས་ཀ་རེད། །
ནང་འཇམ་ལུ་གུའི་ཚར་དཀར་འདྲ། །
འཇམ་ནི་ཡང་ནི་གཉིས་ཀ་རེད། །
ཕུ་ནུའི་ནང་གི་ཆུང་གྲལ་རེད། །
མི་ཆེན་རྒྱལ་བ་ལྷུན་གྲུབ་དང་། །
གླིང་ཆེན་ཐར་བའི་བསོད་ནམས་གཉིས། །
ལས་ཀླུང་ཅན་གྱི་མི་གཉིས་རེད། །
བརྒྱ་དཔོན་བན་དེ་དམར་ལུ་དང་། །
སྟོང་དཔོན་གྲལ་རྩེ་ཤེས་མཆོག་གཉིས། །
སྙིང་གདོས་འཛོམས་པའི་མི་གཉིས་རེད། །
དེ་ལ་ཚོ་ཡན་རུ་བཞི་ཟེར། །
བཞུགས་ན་རི་རྒྱལ་ལྷུན་པོ་འདྲ། །
བྱོན་ན་ཁྲི་གདུགས་ཉི་མ་འདྲ། །
གུར་དཀར་མོ་ཕུབ་པའི་གུར་ཤིང་འདྲ། །
ཁྱིམ་གྲུ་བཞི་བརྩེགས་པའི་ཀ་བཞི་འདྲ། །
རུ་བཞིའི་དམག་གི་བདག་པོ་རེད། །
དཔོན་ས་ཐོབ་པའི་ཆེ་གྲལ་རེད། །
སྐྱ་ལོའི་སྟོན་པ་རྒྱལ་མཚན་དང་། །
འདན་མའི་གུ་རུ་རྒྱལ་མཚན་གཉིས། །
དཀར་རུའི་ཉི་མ་རྒྱལ་མཚན་གསུམ། །
ནག་རུའི་ཐར་བ་རྒྱལ་མཚན་བཞི། །
བསོད་ནམས་ཅན་གྱི་མི་བཞི་རེད། །
ཐོབ་གོ་སའི་ནང་གི་འབྲིང་རིམ་རེད། །



589
589
ཇོ་རུ་རྟ་རྒྱུག་གྲལ་མཐར་གཤེགས།
གནང་དབང་ཤེད་བྱེད་པའི་ཆུང་གྲས་རེད། །
ཨ་ཁུ་ཚང་གི་ངོ་ལུག་གཅིག །
མུ་བའི་དར་འཇམ་ངོ་ལུག་གཉིས། །
སྟག་རོང་སྲིན་ཚ་ངོ་ལུག་གསུམ། །
ངོ་ལུག་ཐོགས་པའི་མི་གསུམ་རེད། །
སྐྱེས་ཡག་ཁྲོམ་ཐག་ཆོད་མི་རེད། །
ངོ་ལ་བལྟས་ན་ལུག་རེ་དགོས། །
ངོ་ལུག་ཐོགས་དོན་དེ་ནས་བྱུང་། །
གཟུ་ཆེན་ཝེར་མའི་ལྷ་དར་དང་། །
དབང་ཆེན་དབང་པོ་དར་འཕེན་གཉིས། །
གླིང་གི་གཟུ་བ་རྣམ་གཉིས་རེད། །
གྲོས་བརྒྱའི་ཁོ་ཐག་གཅོད་མི་རེད། །
མི་བརྒྱའི་མགོ་བོ་བསྡུ་མི་རེད། །
བཀའ་ལ་ཡར་རྫོགས་མེད་ལེ་རེད། །
གནང་ཆོད་ལ་ཕྱི་ཤོར་མེད་ལེ་རེད། །
དེ་ལ་དཔའ་ཐུལ་སུམ་ཅུ་ཟེར། །
ཡིན་ངེས་པ་གྲུབ་ཆེན་སྤྲུལ་པ་རེད། །
དབང་བ་གླིང་དཀར་ཕུ་ནུ་རེད། །
སྟག་གི་ཁ་སྤུའི་འཛིན་མི་རེད། །
འབྲོང་གི་རྭ་རྩེའི་གནོན་མི་རེད། །
ལྷ་རྗེ་ཀུན་དགའ་ཉི་མ་གཅིག །
རྩིས་པ་ལྷ་བུ་གཡང་དཀར་གཉིས། །
མོ་མ་ཀུན་ཤེས་ཐིག་པོ་གསུམ། །



590
རྟ་རྒྱུག་ཁྲི་གསོལ།
སྒྱུ་མཁན་ཁ་ཆེ་མིག་དམར་བཞི། །
ཐུལ་ཕྲན་བཤེས་གཉེན་མི་བཞི་རེད། །
དགྲ་འདྲེའི་དམུ་གབ་སེལ་མི་རེད། །
འཆི་བདག་ཞགས་པ་གཅོད་མི་རེད། །
མ་འོངས་མངོན་སུམ་སྟོན་མི་རེད། །
མ་ཐུབ་མགོ་སྐོར་བྱེད་མི་རེད། །
བོད་ཕྲུག་མི་ཆུང་ཁ་བདེ་དང་། །
གོ་ཆོད་དཔལ་རྒྱལ་སྟག་ཡུ་གཉིས། །
ཨ་ཁོད་ཐར་བའི་ཟོར་སྣ་གསུམ། །
གླིང་གི་བྲན་གཡོག་རྣམ་གསུམ་རེད། །
གླིང་དམའ་བའི་ཁྱི་ཤི་སྒུ་རུ་དང་། །
འགོག་མོའི་ལྷ་སྲས་ཇོ་རུ་གཉིས། །
གླིང་གི་སྤྲང་པོ་རྣམ་གཉིས་རེད། །
སྐྱེས་ན་དཔའ་ཐུལ་གདུང་རྒྱུད་རེད། །
ད་རུང་འདྲ་མ་འདི་འདྲ་གདའ། །
ཕུ་ནུའི་ནང་གི་ཁ་འཆམ་དེ། །
ལེགས་ན་འཛམ་གླིང་བདེ་བའི་གཞི། །
ཉེས་ན་ཕུ་ནུ་ཐོར་ཉེན་གདའ། །
དེ་ནས་སེར་མོས་གྲལ་སྡེབ་བསྒྲིགས། །
ཞེ་ཐུལ་ཁྲ་གླག་སྤྱང་གསུམ་དེ། །
དགུང་གི་ཉི་ཟླ་སྐར་གསུམ་འདྲ། །
རྒྱན་གཅིག་གིས་ད་ན་གསུམ་གྱིས་མཛོད། །
དགུང་ཨ་སྔོན་རྒྱན་ལ་གྲལ་སྡེབ་གྱིས། །



591
ཇོ་རུ་རྟ་རྒྱུག་གྲལ་མཐར་གཤེགས།
ཁེབས་ཆེན་གནམ་གྱི་ཁེབས་པར་སྨོན། །
ཡང་ཐུལ་དམ་པའི་མི་བདུན་དེ། ། །
གསེར་གྱི་རི་བདུན་ཆགས་པ་འདྲ། །
དམའ་ས་གཞིའི་རྒྱུན་ལ་གྲལ་སྡེབ་བྱོས། །
ཆུམ་ཆེན་ས་ཡི་ཆུབ་པར་ཤོག །
གླིང་གི་གཅེས་ཕྲུག་བཅུ་གསུམ་དེ། །
སྲིད་པའི་མདའ་རབ་བཅུ་གསུམ་འདྲ། །
སྟག་དོང་རྒྱུན་ལ་གྲལ་སྡེབ་མཛོད། །
དགྲ་འདུལ་དུས་ལ་མ་བབས་པར། །
གླིང་དཀར་གཞི་ཡི་རྒྱན་ལ་ཞོག །
རྟེན་འབྲེལ་འཕྲིན་ལས་མ་འཕྱུགས་ན། །
བདུད་བཞི་འདུལ་བའི་མཚོན་ཆ་ཡིན། །
མད་འ་རབ་མི་ཐོར་སྨོན་ལམ་ཐོབ། །
ཕ་ཁུ་ཤེས་ཆེན་མི་བཞི་དེ། །
ཁར་འབབ་ཆུ་བོ་རྣམ་བཞི་འདྲ། །
མཚོ་མ་དྲོས་རྒྱུན་ལ་གྲལ་སྡེབ་མཛོད། །
འཛམ་གླིང་རྩི་ཤིང་ལོ་ལེགས་འཕེལ། །
རྒྱུན་ཆད་མེད་པའི་སྨོན་ལམ་འདེབས། །
ཚོ་ཡན་ཆག་ཆེན་མི་བཞི་དེ། །
ཁྱིམ་གྲུ་བཞི་འདེགས་པའི་ཀ་བཞི་འདྲ། །
སྐྱིད་ཕ་མཁར་རྒྱུན་ལ་གྲལ་སྡེབ་མཛོད། །
ཡོ་འགྱུར་མེད་པའི་སྨོན་ལམ་འདེབས། །
རྒྱན་མཚན་མིང་ཅན་མི་བཞི་དེ། །



592
རྟ་རྒྱུག་ཁྲི་གསོལ།
སེང་དཀར་མོ་འགྱིང་པའི་སྡེར་བཞི་འདྲ། །
གངས་དཀར་ཆུང་རྒྱུན་ལ་གྲལ་སྡེབ་བྱོས། །
དགྲ་གཅན་གཟན་ཟིལ་གྱིས་གནོན་པར་ཤོག །
བསྒྲེས་རྒུད་མེད་པའི་སྨོན་ལམ་འདེབས། །
ངོ་ལུག་ཐོགས་པའི་མི་གསུམ་དེ། ། །
འཁོར་གསུམ་ཤུབས་བཀྲའི་མཛེས་པ་འདྲ། །
སྟག་ཤར་བའི་རྒྱན་ལ་གྲལ་སྡེབ་གྱིས། །
མཛེས་ཁྲོམ་ཐག་ཆོད་དུས་དགོས་ལེ་རེད། །
དར་རྒུད་མེད་པའི་སྨོན་ལམ་འདེབས། །
གླིང་དཀར་པོའི་གཟུ་བ་རྣམ་གཉིས་དེ། །
ལས་ཡག་ཉེས་ལྟ་བའི་མིག་དང་འདྲ། །
བློ་ཐབས་ཤེས་རྒྱུན་ལ་གྲལ་སྡེབ་བྱོས། །
གཏམ་ཅི་བཤད་ལྷ་ལུང་མཐུན་པ་ཡིན། །
ལས་སྒྲིབ་གཡོག་མེད་པའི་སྨོན་ལམ་འདེབས། །
བུ་ཇོ་རུ་རྣ་འབྱོག་ཇོར་སེ་ཡོད། །
སྤྲང་སྐུ་རུ་སྒུར་སེ་སྒུར་སེ་གདའ། །
ཇོ་སྒུར་གཉིས་ལ་གྲལ་སྡེབ་དཀའ། །
དེ་རིང་འབྲུག་མོས་གྲལ་སྡེབ་བྱེད། །
གཤན་པོའི་མདའ་མོ་འགྲོ་ལ་དགའ། །
འཁྱོག་པོའི་གཞུ་མོ་འདུག་ལ་དགའ། །
ལས་ལུས་མི་མཚུངས་ཁ་ཁ་སྟེ། །
གྲ་འགྲིགས་ན་དགྲ་སྲོག་རྩ་ནས་གཅོད། །
གཙང་བཙོག་གཉིས་ལ་གྲལ་སྡེབ་བྱེད། །



593
ཇོ་རུ་རྟ་རྒྱུག་གྲལ་མཐར་གཤེགས།
གཅིན་སྐྱག་ཟས་ལ་མི་ཐེ་རུང་། །
འབྲུ་དྲུག་སྨིན་པའི་གྲོགས་ལ་མཁོ། །
རྒྱ་ཞིང་གྲུ་བཞིའི་རྒྱུན་ལ་བཀོད། །
བཟང་ངན་གཉིས་ལ་གྲལ་སྡེབ་བྱེད། །
བོང་བུ་རྟ་ལ་མི་ཐེ་རུང་། །
སྨུག་ཆུང་དྲེའུའི་ཕ་ལ་མཁོ། །
ཕ་ཆེན་ཕྱུགས་ཀྱི་གྲས་ལ་བཀོད། །
ཁྲ་ཁྱུའི་ཕྱུགས་ཀྱི་རྒྱན་ལ་མཁོ། །
དེ་ནས་ཇོ་སྒུར་གྲལ་སྡེབ་བྱེད། །
བཟང་ངན་དབྱེ་བ་འབྱེད་པར་ཤོག །
ཐུལ་ཕྲན་མི་བཞི་ཕན་སྡེབ་བྱོས། །
བྲན་གཡོག་མི་གསུམ་མཐུན་སྡེབ་བྱོས། །
དེ་ནས་གླིང་གི་ཕུ་ནུ་ཚོས། །
མགྱོགས་དར་ཤོག་ཁའི་སྤྱི་ནོར་བྱོས། །
རྩོད་གཞི་མེད་པའི་སྨོན་ལམ་འདེབས། །
དེ་ན་ལྟོས་དང་ལྟད་མོ་ལྟོས། །
སྟོད་ཀ་ལིའི་ལྷ་ལམ་བར་མ་ན། ། །
མི་དཀར་དུང་གི་ཞལ་རས་ཅན། །
སྟེང་ལྷ་ཡིས་རུ་སྣ་དྲངས་འདྲ་འདི། །
གདོང་བཙན་སྣང་ངུ་ཨ་བན་རེད། །
ཞབས་མགྱོགས་པས་རྒྱུག་ཐག་ཆོད་པ་འདི། །
འདོ་བ་གཡུ་བྱ་རྟེའུ་སྔོན་རེད། །
རྟ་རྒྱུག་ལེ་མི་འདྲ་འཕུར་བ་འདྲ། །



594
རྟ་རྒྱུག་ཁྲི་གསོལ།
འཕུར་ནས་བྱ་ལམ་ཟིན་པ་འདྲ། །
མ་ཨ་བཟའི་པང་ནས་བུ་ཞིག་འཁྲུངས། །
བུ་གན་འདྲ་འཁྲུངས་ན་གཅིག་གིས་ཆོག །
རྒོད་ཡོ་མའི་རྗེས་ནས་རྟེའུ་ཞིག་འཁྲུངས། །
རྟེའུ་གན་འདྲ་འཁྲུངས་ན་གཅིག་གིས་ཆོག །
དེའི་རྗེས་སྐྱེས་བུ་བྱོན་པ་དེ། །
སྐྱེས་མཆོག་ཐར་བ་རྒྱལ་མཚན་རེད། །
འོག་ན་ཞོན་པའི་རྟ་མཆོག་འདི། །
འདོ་བ་མཚལ་ལུ་མེ་སྟག་རེད། །
དེ་རྗེས་བྱུང་བའི་སྐྱེས་བུ་དེ། །
སྟག་རོང་དཔོན་པོ་གཟིག་འཕེན་རེད། །
ཞབས་རྟ་ཕོ་ཕོ་རོག་སྟོང་འཆམ་རེད། །
དེ་རྗེས་བྱུང་བའི་སྐྱེས་བུ་དེ། །
ཁྲོ་ཐུང་ཉ་ཚ་ཨ་བརྟན་རེད། ། །
རྟ་འདོ་བ་གངས་རི་ལྡིང་ཤེས་རེད། །
དེ་རྗེས་བྱུང་བའི་སྐྱེས་བུ་དེ། །
གསེར་བའི་བུ་ཆུང་ཐར་ཡག་རེད། །
རྟ་མགྱོགས་པ་ངང་བ་གསེར་སྒོང་རེད། །
དེ་རྗེས་བྱུང་བའི་སྐྱེས་བུ་དེ། །
སྟག་རོང་སྲིན་ཚ་ངོ་ལུག་རེད། །
རྟ་འདོ་བ་ཁྱུང་ནག་འཕུར་ཤེས་རེད། །
དེ་རྗེས་བྱུང་བའི་སྐྱེས་བུ་དེ། །
ལྕགས་ནག་དཔོན་པོ་སིང་སིང་རེད། །



595
ཇོ་རུ་རྟ་རྒྱུག་གྲལ་མཐར་གཤེགས།
བྱང་མ་རླུང་གི་འཁྲུལ་འཁོར་བཅིབས། །
དེ་རྗེས་བྱུང་བའི་སྐྱེས་བུ་དེ། །
གླིང་མ་བཞིའི་དཔོན་པོ་ཁྲོ་ཐུང་རེད། །
རྟ་འདོ་བ་འཕར་བ་རྔ་ནག་རེད། །
དེ་སྟག་རོང་མི་བརྒྱུད་རྟ་བརྒྱུད་རེད། །
ཆེ་བཙན་སྟག་མོའི་གདོང་རྒྱུད་འདྲ། །
དཔའ་སྙིང་སྟག་དང་འདྲ་བས་ན། །
སྟག་རོང་ཙན་དན་ནགས་ལ་ཆས། །
ནགས་རི་བམ་ཆག་སྒྲིལ་ཞིང་གདའ། །
དེ་ན་ལྟོས་དང་ལྟད་མོ་ལྟོས། །
གླིང་ཆེ་རྒྱུད་ཆགས་པའི་ཡང་སྙིང་ནི། །
མི་སྨུག་པོ་དུང་གི་སོ་སྒོ་ཅན། །
གསེར་བའི་ཉི་འབུམ་དར་ཡག་དེ། །
དེ་སྨུག་པོའི་ལྡོང་གི་རྒྱལ་རྒྱུད་རེད། །
ཞེ་ཐུལ་གསུམ་གྱི་ཆེ་མགོ་རེད། ། །
དཔོན་རྒྱུད་བཞི་ཡི་ཆེ་རྒན་རེད། །
མགྱོགས་པ་ཞབས་ལ་ཞོན་པ་དེ། །
གསེར་མདངས་ཉི་མའི་འཁྲུལ་འཁོར་རེད། །
དེ་རྗེས་བྱུང་བའི་སྐྱེས་བུ་དེ། །
གདོང་ཆོས་ལུ་བུ་ཡི་དར་འཕེན་རེད། །
རྟ་འདོ་བ་སྨུག་གུ་ལྡིང་ཤེས་རེད། །
དེ་རྗེས་བྱུང་བའི་སྐྱེས་བུ་དེ། །
མི་ཆེན་རྒྱལ་བ་ལྷུན་གྲུབ་རེད། །



596
རྟ་རྒྱུག་ཁྲི་གསོལ།
རྟ་འདོ་བ་གྲྭ་བ་ཁྲི་འཇམ་རེད། །
དེ་རྗེས་བྱུང་བའི་སྐྱེས་བུ་དེ། །
གླིང་ཆེན་ཐར་བའི་བསོད་ནམས་རེད། །
རྟ་འདོ་བ་ཁྱུང་ནག་ལྡིང་ཤེས་རེད། །
དེ་རྗེས་བྱུང་བའི་སྐྱེས་བུ་དེ། །
ཨ་འབར་བུ་ཡི་འཕེན་སྟག་རེད། །
རྟ་འདོ་བ་མེ་རུ་འཚུབ་ཤེས་རེད། །
དེ་རྗེས་བྱུང་བའི་སྐྱེས་བུ་དེ། །
བརྒྱ་དཔོན་བན་དེ་དམར་ལུ་རེད། །
རྟ་འདོ་བ་ཤ་སྐྱ་དྲེད་མགོ་རེད། །
དེ་རྗེས་བྱུང་བའི་སྐྱེས་བུ་དེ། །
སྟོང་དཔོན་གྲ་རྩེ་ཤེས་མཆོག་རེད། །
འདོ་བ་སྟོང་རྒྱུག་དལ་འཇམ་རེད། །
དེ་རྗེས་བྱུང་བའི་སྐྱེས་བུ་དེ། །
ཨ་ཁུ་ཚང་གི་ངོ་ལུག་རེད། །
རྟ་འདོ་བ་དངུལ་དཀར་ལྡེམ་པ་རེད། །
དེ་ཆེ་རྒྱུད་མི་བརྒྱུད་རྟ་བརྒྱད་རེད། །
ཆེ་རྒྱུད་སྲིད་པའི་གངས་རི་ལ། །
མི་བརྒྱད་སེང་ཆེན་འགྱིངས་འདྲ་རེད། །
རྟ་བརྒྱད་གཡུལ་རལ་རྒྱས་པ་འདྲ། །
དེ་ནས་ཆེ་རྒྱལ་གངས་ལ་ཆས། །
གངས་རི་ཧྲུལ་དུམ་གཏོང་ཉེན་གདའ། །
དེ་ནས་ལྟོས་དང་ལྟད་མོ་ལྟོས། །



597
ཇོ་རུ་རྟ་རྒྱུག་གྲལ་མཐར་གཤེགས།
འབྲིང་རྒྱུད་ཆགས་པའི་གུར་ཤིང་དེ། །
སེང་ལ་གཡུ་རལ་རྒྱས་འདྲའི་བུ། །
འོམ་བུའི་ཨ་ནུ་དཔའ་སེང་རེད། །
དཔའ་ཡང་ཐུལ་གསུམ་གྱི་བར་མ་རེད། །
ལྷ་སྲས་སྤུན་བཞིའི་འབྲིང་བོ་རེད། །
ཞབས་ལ་བཅིབས་པའི་རྟ་ཕོ་དེ། །
རྒྱ་བྱ་གྱི་ལང་གཡང་འཛུམ་རེད། །
དེ་རྗེས་བྱུང་བའི་སྐྱེས་བུ་དེ། །
དཔའ་རྒོད་སེང་སྟག་ཨ་དོམ་རེད། །
འདོ་བ་གངས་རི་ལྡིང་ཤེས་རེད། །
དེ་རྗེས་བྱུང་བའི་སྐྱེས་བུ་དེ། །
སྒ་སྡེ་ཆོས་སྐྱོང་བེར་ནག་རེད། །
འདོ་ཆེན་རླུང་ནག་རྗེས་གཅོད་རེད། །
དེ་རྗེས་བྱུང་བའི་སྐྱེས་བུ་དེ། ། །
འོམ་བུའི་སྤྱང་ཁྲི་རྔམ་ཆེན་རེད། །
འདོ་བ་ནག་པོ་འབྲོང་འདུལ་རེད། །
དེ་རྗེས་བྱུང་བའི་སྐྱེས་བུ་དེ། །
རྒོད་པོ་ཉི་མ་ལྷུན་གྲུབ་རེད། །
འདོ་ཆེན་སྨུག་གུ་སྟོང་འཁྱམ་རེད། །
དེ་རྗེས་བྱུང་བའི་སྐྱེས་བུ་དེ། །
གཡུ་ཡག་མགོན་པོ་སྟོང་ཐུབ་རེད། །
གཡུ་རྟ་ནོར་བུ་རླུང་འཛིན་རེད། །
དེ་རྗེས་བྱུང་བའི་སྐྱེས་བུ་དེ། །



598
རྟ་རྒྱུག་ཁྲི་གསོལ།
སྐྱ་ལོའི་བུ་ཡག་འབྲུག་རྒྱལ་རེད། །
འདོ་ཆེན་དགུ་བརྒྱ་རྭ་སྐྱེས་རེད། །
དེ་རྗེས་བྱུང་བའི་སྐྱེས་བུ་དེ། །
མུ་བའི་དར་འཇམ་ངོ་ལུག་རེད། །
འདོ་བ་ཅང་ཤེས་རག་དཀར་ཟེར། །
དེ་འབྲིང་རྒྱུད་མི་བརྒྱད་རྟ་བརྒྱད་རེད། །
མི་བརྒྱད་གཡུ་འབྲུག་ཚང་ལངས་འདྲ། །
རྟ་བརྒྱད་སྤྲིན་ནག་འཁྲིགས་པ་འདྲ། །
འབྲིང་རྒྱུད་ཁྲ་ཡག་རྫ་ལ་ཆགས། །
རྫ་རིར་ཉག་ལམ་བཏོད་མི་རེད། །
དེ་ནས་ལྟོས་དང་ལྟད་མོ་ལྟོས། །
དང་པོའི་སྐྱེས་བུ་བྱོན་པ་དེ། །་
སྤྱི་དཔོན་རོང་ཚ་ཁྲ་རྒན་རེད། ། །
རྟ་འདོ་བ་ཤ་སྐྱ་དྲེལ་མགོ་རེད། །
དེ་རྗེས་བྱུང་བའི་སྐྱེས་བུ་དེ། །
སེང་བློན་ག་མ་རི་སྐྱེས་རེད། །
འདོ་ཆེན་གངས་རི་འགྱིང་ཤེས་རེད། །
དེ་རྗེས་བྱུང་བའི་སྐྱེས་བུ་དེ། །
འདན་མའི་གུ་རུ་རྒྱལ་མཚན་རེད། །
རྟ་འདོ་བ་རྨ་བྱ་ཁྲིག་གེར་རེད། །
དེ་ཆུང་རྒྱུད་ཕ་ཁུ་རྣམ་གསུམ་རེད། །
དེ་ནས་ལྟོས་དང་ལྟད་མོ་ལྟོས། །
གླག་རག་མོས་གཟེན་ལ་འཆུམ་འདྲ་དང་། །



599
ཇོ་རུ་རྟ་རྒྱུག་གྲལ་མཐར་གཤེགས།
ཁྱུང་ཕྲུག་སྒྲོ་གཤོག་རྒྱས་འདྲའི་བུ། །
ཆུ་སྤྱང་རིན་ཆེན་དར་ལུ་རེད། ། །
སྙིང་ཐུལ་གསུམ་གྱི་ཆུང་བ་དང་། །
སྤུན་བཞིའི་ནང་གི་ནུ་བོ་རེད། །
མུ་བ་རྣམས་ཀྱི་འཇུ་ཐག་རེད། །
མྱུར་མགྱོགས་རྟ་ཕོ་ཞོན་པ་དེ། །
རྟ་འདོ་བ་གཡུ་བྱ་རྣ་ཁྲ་རེད། ། །
དེ་རྗེས་བྱུང་བའི་སྐྱེས་བུ་དེ། །
དཔའ་ཡ་མེད་རྒྱ་ཚ་ཞལ་དཀར་རེད། །
ལྷ་འཇམ་དབྱངས་དཀར་པོའི་སྐྱེ་བ་རེད། །
གླིང་རྒྱལ་སྲས་བཞིའི་འབྲིང་བ་རེད། །
ཤར་རྒྱ་ནག་རྒྱལ་པོའི་ཚ་བོ་རེད། །
དམག་འབུམ་ཕྲག་གཅིག་གི་ངོ་ཡ་རེད། །
གླིང་དཔའ་ཐུལ་ནང་གི་དེ་ཡོད་རེད། །
ཡང་ཐུལ་བདུན་གྱི་འགོ་འཛིན་རེད། །
ཞབས་ལ་ཞོན་པའི་རྟ་ཕོ་དེ། །
མགྱོགས་པ་རྒྱ་བྱ་སོག་དཀར་རེད། །
དེ་རྗེས་བྱུང་བའི་སྐྱེས་བུ་དེ། །
གླིང་ཚ་ཞང་འདན་མ་བྱང་ཁྲ་རེད། །
རྟ་འདོ་བ་དངུལ་ཕྲུག་ལྡེམ་པ་ཟེར། །
དེ་རྗེས་བྱུང་བའི་སྐྱེས་བུ་དེ། །
རོང་ཚ་ནོར་བུ་ལྷ་དར་རེད། །
རྟ་འདོ་བ་རྨ་བྱ་མཛེས་ཡག་ཟེར། །



600
རྟ་རྒྱུག་ཁྲི་གསོལ།
དེ་རྗེས་བྱུང་བའི་སྐྱེས་བུ་དེ། །
མུ་བའི་ཤེལ་དཀར་རྒྱུང་མཛེས་རེད། །
འདོ་བ་ཁྱུང་ནག་ཐོད་དཀར་བཅིབས། །
དེ་རྗེས་བྱུང་བའི་སྐྱེས་བུ་དེ། ། །
དཔའ་གུང་བ་བུ་ཡི་རྒྱ་ཁྲ་རེད། །
རྟ་འདོ་བ་ནག་ཁྲ་འཕུར་ཤེས་རེད། །
དེ་རྗེས་བྱུང་བའི་སྐྱེས་བུ་དེ། །
སྤྱི་དཔོན་སྣང་ཆུང་གཡུ་སྟག་རེད། །
ཕུ་ནུ་སུམ་ཅུའི་བླ་སྲོག་རེད། ། །
འཛམ་གླིང་མི་ཡི་མཛེས་རྒྱན་རེད། །
རྟ་འདོ་བ་ཐོ་རུ་གྲུ་དཀར་རེད། །
དེ་རྗེས་བྱུང་བའི་སྐྱེས་བུ་དེ། ། །
བཅོ་ལྔའི་དཔའ་གསར་ཟླ་བ་རེད། །
རྟ་འདོ་བ་དུང་བྱ་གཡུ་རྔོག་ཟེར། །
དེ་ཆུང་རྒྱུད་མི་བརྒྱད་རྟ་བརྒྱད་རེད། །
མི་རྒྱུད་ཁྱུང་ཆེན་ལྡིང་བ་འདྲ། །
རྟ་བརྒྱད་སྒྲོ་གཤོག་བརྐྱངས་པ་འདྲ། །
ཆུང་རྒྱུད་རི་བོའི་རྩེ་ལ་ཆས། །
སྤང་སེར་པོ་སྐེད་ལམ་བཏོད་མི་རེད། །
དེ་ནས་ལྟོས་དང་ལྟད་མོ་ཡོད། །
མི་སེར་གསེར་གྱི་རྒྱན་ཆ་ཅན། །
སྐྱ་ལོའི་སྟོན་པ་རྒྱལ་མཚན་རེད། །
རྟ་འདོ་བ་དགུ་བརྒྱ་རྭ་ཅན་རེད། །



ཇོ་རུ་རྟ་རྒྱུག་གྲལ་མཐར་གཤེགས།
601
དེ་རྗེས་བྱུང་བའི་སྐྱེས་བུ་དེ། །
ལྷ་བུ་ནམ་མཁའ་སེན་ཞལ་རེད། །
རྟ་འདོ་བ་ལྷ་རྟ་ངང་འཛི་རེད། །
དེ་རྗེས་བྱུང་བའི་སྐྱེས་བུ་དེ། །
གླིང་དཀར་རུ་ཉི་མ་རྒྱལ་མཚན་རེད། །
འདོ་བ་སྟོང་གླིང་དར་འཇམ་རེད། །
དེ་རྗེས་བྱུང་བའི་སྐྱེས་བུ་དེ། །
གཟུ་ཆེན་གཟུ་བ་ལྷ་དར་རེད། །
རྟ་འདོ་བ་ངང་བ་རྩལ་ལྡན་རེད། །
དེ་རྗེས་བྱུང་བའི་སྐྱེས་བུ་དེ། ། །
དབང་ཆེན་དབང་པོ་དར་འཕེན་རེད། །
འདོ་བ་གསེར་མདོག་འཕུར་ཤེས་རེད། །
དེ་རྗེས་བྱུང་བའི་སྐྱེས་བུ་དེ། །
གླིང་ལྷ་རྗེ་ཀུན་དགའ་ཉི་མ་རེད། །
འདོ་བ་གསེར་པོ་གསེར་ཉ་རེད། །
དེ་རྗེས་བྱུང་བའི་སྐྱེས་བུ་དེ། །
ཕྱྭ་མཁན་མངོན་ཤེས་ཐིག་པོ་རེད། །
འདོ་བ་མཚལ་བུ་རག་དཀར་རེད། །
དེ་རྗེས་བྱུང་བའི་སྐྱེས་བུ་དེ། །
མངོན་ཤེས་ལྷ་བུ་གཡང་དཀར་རེད། །
འདོ་བ་ལུ་གུ་འཆམ་ཤེས་རེད། །
དེ་རྗེས་བྱུང་བའི་སྐྱེས་བུ་དེ། །
སྒྱུ་མཁས་ཁ་ཆེ་མིག་དམར་རེད། །



602
རྟ་རྒྱུག་ཁྲི་གསོལ། །
སྒྱུ་རྟ་གྲྭ་བ་རྐང་རིང་རེད། །
དེ་རྗེས་བྱུང་བའི་སྐྱེས་བུ་དེ། །
གླིང་བོད་འུ་མི་ཆུང་ཁ་བདེ་རེད། །
རྟ་འདོ་བ་གྲུ་གུ་ཐུར་རྒྱུག་རེད། །
དེ་རྗེས་བྱུང་བའི་སྐྱེས་བུ་དེ། ། །
གོ་ཆོད་དཔའ་རྒྱལ་སྟག་གཡུ་རེད། །
འདོ་བ་ནག་ཁྲ་གཡག་འགྱིངས་རེད། །
དེ་རྗེས་བྱུང་བའི་སྐྱེས་བུ་དེ། །
ཨ་ཁོད་ཐར་བའི་ཟོར་སྣ་རེད། །
རྟ་འདོ་བ་གུག་གུ་རོག་པོ་རེད། །
དེ་རྣམས་གླིང་གི་སྤྱི་མི་རེད། །
ཤེས་ཆེན་དཔའ་ཐུལ་མི་གསུམ་དང་། །
ཡང་ཐུལ་དཔའ་བོ་རྣམ་བཞི་དང༌། །
ཁྱི་སྤྲང་གཡོག་པོ་ཡན་ཆད་དེ། །
རྟ་ང་མགྱོགས་བསམ་པ་མ་གཏོགས་པ། །
ངས་ཤོར་བསམ་མཁན་མི་གདའ་ལགས། །
ཇོ་སྐུར་གཉིས་ནི་རྗེས་ལ་ལུས། །
གདོང་བཙན་སྔོན་དུ་ཤོར་བ་ལས། །
དེ་མིན་གླིང་དཀར་ཕུ་ནུ་ཚོ། །
ད་ལྟ་སྔོན་རྗེས་ཡོད་མ་ཡིན། །
དོ་ནུབ་ཅི་འགྱུར་མི་ཤེས་ལགས། །
འདོ་བའི་དབུགས་སྣ་སུ་རིང་དང༌། །
སྐྱེས་བུའི་རླུང་རྟ་སུ་དར་རེད། །



ཇོ་རུ་རྟ་རྒྱུག་གྲལ་མཐར་གཤེགས།
603
དེ་ཚོ་སུས་ཀྱང་ཤེས་ལེ་མིན། །
དེ་རྗེས་བྱུང་བའི་སྐྱེས་བུ་དེ། །
མི་ཆོག་ཁུར་པོ་འཁུར་མཁན་དང་། །
ཁུར་ནས་འདང་རྒྱུ་མེད་མཁན་དང་། །
མེད་ན་ཡོད་མདོག་བྱེད་མི་ལ། །
མ་དར་ཞ་ཉེའི་གློ་གཟུར་ཅན། །
ཁྱི་ཤི་བུ་ཡིས་སྒུ་རུ་རེད། །
སྐུར་རྟ་གྭ་བ་ཁྲིད་སྐྱིད་རེད། །
དེ་རྗེས་བྱུང་བའི་སྐྱེས་བུ་དེ། །
འགོག་མོའི་བུ་ཚ་ཇོ་རུ་རེད། །
རྟ་འདོ་བ་རྐྱང་བུ་ཁ་དཀར་རེད། །
འགྲོ་ལེ་མི་འདྲ་འདུག་ལེ་འདྲ། །
བསྡད་ནས་མགྱོགས་དར་ལེན་ངེས་རེད། །
མི་ཕ་གིའི་ཇོ་རུ་གཟུགས་བརྙན་འདྲ། །
རྟ་ཕ་གིའི་རྐྱང་བུ་སྤྲུལ་བ་འདྲ། །
བུ་ཇོ་རུ་གར་ཡོད་ཤེས་ལེ་མིན། །
རྟ་རྐྱང་བུ་གར་འགྲོ་རིག་ལེ་མིན། །
གླིང་དཀར་པོའི་སྤྲང་པོ་རྣམ་གཉིས་ཏེ། །
ཕྱུག་སྤུང་སུས་ཀྱང་ཤེས་ལེ་མིན། །
ཁྲ་མོ་གླིང་གི་འདོ་ཆེན་རྣམས། །
ལ་ལ་སྨུག་པ་འཕྱུར་འཕྱུར་རེད། །
ཐད་ལ་རྒྱ་ཁྲ་འཕུར་འཕུར་རེད། །
ཐུར་ལ་རྦབ་རྡོ་སྒྲིལ་སྒྲིལ་རེད། །
མ



604
རྟ་རྒྱུག་ཁྲི་གསོལ།
བསོད་ནམས་བརྐུས་པས་ལོན་ལེ་མིན། །
གོ་ན་རྣ་བའི་བུ་རམ་གྱིས། །
མ་གོ་གླུ་ལ་འགྲེལ་བ་མེད། །
ཅེས་ཟེར་བས་བལྟས་ཚེ། གདང་བཙན་སྔོན་དུ་ཐོན། ཇོ་རུ་རྗེས་སུ་
ལུས་པ་ལས། གཞན་དཔའ་ཐུལ་ཚོ་ལ་ལ་གངས་དང་། ལ་ལ་རྫ། ལ་ལ་
སྤང་ལ་སྟབས་གཅིག་གིས་ཆས་ཏེ་སྔོན་རྗེས་མེད་པར་དོན་ལ་འདྲ་བར་་་་་་་
གྲགས། ། ། །



605
ལེའུ་བཅུ་གསུམ་པ།
གླིང་དཀར་སྟོད་ཀྱི་ས་ཆ་ན། །
རྟ་རྒྱུག་མདའ་འགྲན་བྱེད་པའི་སྐབས། །
ཇོ་རུས་ཐམས་ཅད་ཟིལ་མནན་གྱིས། །
རིན་ཆེན་གསེར་ཁྲིའི་སྟེང་ལ་འགྱིང་། །
དེའང་གླིང་དཀར་རྟ་རྒྱུག་གི་ལྟད་མོ་མིག་གི་ལོངས་སྤྱོད་ཀྱིས་རྒྱུག་བཞིན་
པའི་སྐབས་སུ་ཇོ་རུ་ཡར་ཙམ་ཕེབས་པ་ན། ཨ་ཝི་དིས་ཆེན་སྟག་མགོ་གཟིག་
མགོ་དོམ་མགོ་གསུམ་གྱིས་དེ་རིང་རྟ་རྒྱུག་འདིས། སྐྱིད་པའི་གུག ཨོང་
མདོའི་འབུར། རྔ་མགོའི་ལྕག རྟའི་ལུད་ཀྱི་ཁྲུ་མ་འདེབས་ས་དེ་ངེད་སྤུན་
གསུམ་ལ་གཏད། དེས་མི་ཚད་རྨ་ཡུལ་གྱི་གང་ས་གང་ལ་ཧུལ་ལམ། རྫ་ལ་
འགོམ་ཡུག་སྤང་ལ་སེར་ཀ་བཏོད་པ་འདི་ལ་རྨ་ཡུལ་གྱི་ཟོ་དོར་རྣམས་གཡེངས་
འདུག་ཀྱང་། ངེད་གསུམ་གྱིས་མི་ལ་ན་ཚ་རྟ་ལ་ཤི་བརླག་ཅིག་མ་ཐུབ་ན་ཨ་ཝི་
དིའུ་མ་ཡིན། མ་ཟད་རྒྱུའི་ཇ་བ། དབུས་ཀྱི་ལ་བ། མཐོའི་བླ་དཔོན།
དམའི་ཕྱུགས་རྫི་ཡན་ཆད་ཀྱིས་ཞྭ་ཕུད་རེ་དང་རྡོ་མཆོད་རེ་ཆད་མ་མྱོང་། དེ་
རིང་གླིང་དཀར་དང་ ལྷག་པར་ཆུང་རྒྱུད་ཀྱིས་བརྙས་བཅོས་འདི་ལ་རྟགས་
མངོན་སུམ་དུ་བསྟན་དགོས་སྙམ་སྟེ། ཁོང་གསུམ་གྱི་འཁོར་དུ་གཏོགས་པའི་
ནག་ཕྱོགས་ཀྱི་དམག་བསྡུས་ཏེ། དང་པོ་སྤྲིན་ནག་ལུག་ཙམ་གློ་བུར་དུ་བྱུང་
ཞིང་། མཐར་ཇེ་ཆེར་སོང་ནས་གནམ་ས་གཅིག་ཏུ་སོང་བ་ལྟ་བུའི་འབྲུག་གློག་



606
རྟ་རྒྱུག་ཁྲི་གསོལ།
སེར་ གསུམ་ གྱིས་ ནམ་ མཁའ་ གང་ བར་ བྱས་ ནས་ གནོད་ པ་ བརྩམས་ ཚེ།
འགོག་ མོའི་ ལྷ་སྲས་ཇོ་རུ་དེས། ཡཱ་ དེ་རིང་སྐུགས་ལོན་རུང་ མ་ལོན་རུང་།
སྡུག་འདྲེ་དིས་ཆེན་སྤུན་གསུམ་གཙོས་ནག་ཕྱོགས་འདི་དག་དམ་ལ་མ་བཏགས་
ན། སངས་རྒྱས་ཀྱི་བསྟན་པ་དར་དཀའ་ཞིང་། སེམས་ཅན་གྱི་བདེ་སྐྱིད་
འབྱུང་དཀའ་བ། ལྷག་པར་དེ་རིང་གླིང་དཀར་རྟ་རྒྱུག་ལ་ཕུ་ནུ་སྨ་འབེབས།
འོག་རྟ་ཆག་གྲུམ་གཏོང་ངེས་ཡིན་པས་ཕྱིར་འགྲོ་དགོས་དགོངས་ཏེ། སྐད་
ཅིག་གིས་དིས་ཆེན་རྩར་ཕེབས་ཏེ། རྣམ་ཐར་སྒོ་གསུམ་གྱི་བཙོན་དོང་དུ།
ཚད་ མེད་ བཞིའི་ འགུག་ འཆིང་ གིས་ བསྡམས་ ནས་ ལས་ ལ་ གཅུན་ པ་ ན།
འཆོར་མེད་ཐུགས་རྗེའི་ར་བ་ལས་ནམ་ཡང་འདའ་བ་མེད་པའི་རྡོ་རྗེའི་མགུར་གླུ་
འདི་རྒྱུ་མཚོའི་འཁྱིལ་གླུ་ལ་དྲངས་ནས་གསུངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
སངས་རྒྱས་ཆོས་དང་དགེ་འདུན་གསུམ། །
མ་དག་སེམས་ཅན་དྲངས་སུ་གསོལ། །
ང་དང་ང་ངོ་མ་ཤེས་ན། །
མ་ཁྲོས་ཐུགས་རྗེ་ཆེན་པོ་ལགས། །
ཁྲོས་ན་ཁྲོ་བོ་རྟ་མགྲིན་ཡིན། །
བདུད་སྲིན་གཉིས་ཀྱི་ཁ་གནོན་ཡིན། །
དེ་ནས་དིས་ཆེན་སྤུན་གསུམ་ཉོན། །
ལས་ངན་རང་གིས་བསགས་པ་རེད། །
ལུས་ངན་རང་ཐོག་སྨིན་ལ་ལྟོས། །
མི་ལུས་དུད་འགྲོའི་མགོ་བོ་ཅན། །
མི་མིན་སྲིན་པོའི་ལུས་ཅན་ཁྱོད། །



ཇོ་རུ་གསེར་ཁྲིའི་སྟེང་ལ་འགྱིང་།
607
གསོད་ལ་དགའ་ཞིང་ཤ་ཁྲག་ཟ། །
དཀར་པོའི་ཆོས་ལ་བར་ཆད་རྩོམ། །
ནག་ཕྱོགས་སྡིག་ལ་ཁ་འཛིན་བྱེད། །
རང་བྱས་ལས་ཀྱི་བཙོན་ཁང་དུ། །
འཆོར་མེད་ཐུགས་རྗེའི་ལྕགས་ཀྱུས་དྲངས། །
སྐྱེ་མེད་རྟོགས་པའི་མཚོན་གྱིས་བསྒྲལ། །
ཐར་མེད་རྡོ་རྗེ་ལྷུན་པོས་མནན། །
བྱང་ཆུབ་སེམས་ནི་མ་སྐྱེས་པར། །
ནམ་ཡང་མི་གཏོང་དིས་ཆེན་མ། ། །
ཞེས་གསུངས་ནས་རྡོ་རྗེའི་རྒྱུ་བྲོ་འཁྲབ་པས་སྲོག་གི་སྙིང་པོ་ཕུལ། བྲན་
དུ་ཁས་བླངས། ཆོས་བྱེད་ཀྱི་སྡོང་གྲོགས་བྱེད་ཅིང་སངས་རྒྱས་བསྟན་པ་་་
བསྲུང་བར་དམ་བཅས། སྐྱབས་གསུམ་འཛིན་པའི་སྡོམ་པ་མནོས། དེ་ཚེ་བུ་
མེད་ལུས་སུ་བསྒྱུར་ཅིང༌། སྟག་གཟིག་དོམ་གྱི་མགོ་བོ་གསུམ་དཔའ་རྟགས་ཀྱི་
ཚུལ་དུ་བཞེས། སེར་སྤྲིན་རང་དྭངས་སུ་སོང་ཞིང་། ཉི་མ་ཡང་ལྷག་པར་
གསལ་བ་ཞིག་བྱུང་སྟེ། མ་སྨད་གཏེར་གྱི་བདག་མོ་དེས་ཤེལ་བུམ་བདུད་རྩིས་
གང་བ་དང༌། གུ་ར་རྫའི་གཏེར་སྒོ་འབྱེད་པའི་ལྡེ་མིག་གམ་མཛོད་དར་ཡུག་
གཅིག་བཅས་ཕུལ་བར་བཞེས་ནས། སླར་ཡང་རྟ་རྒྱུག་གི་གྲལ་དུ་ཕེབས་ཏེ།
སྐད་ཅིག་ཏུ་ཁྱི་ཤི་སྒུ་རུའི་རྗེས་ཆོད་ནས་སྐུ་རུ་ལ་ཉམས་ཚད་ཀྱི་གླུ་འདི་བླངས་
སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
ས་འདི་ས་ངོ་མ་ཤེས་ན། །
ན་ཐང་མཛོ་མོ་རྟ་འདྲ་རེད། །



608
རྟ་རྒྱུག་ཁྲི་གསོལ།
ང་དང་ང་ངོ་མ་ཤེས་ན། །
འགོག་མོའི་ལྷ་སྲས་ཇོ་རུ་ཡིན། །
ཚངས་པ་དཀར་པོའི་ཐུགས་སྲས་ཡིན། །
གཙུག་ན་ཀླུ་ཡི་ཚ་བོ་ཡིན། །
ཇོ་རུ་སྡང་དགྲའི་ཐོག་ལ་ཇོ། །
དགྲ་བྲོས་པས་མི་ཐར་ཇོར་སེ་བཟུང༌། །
དགྲ་གབ་པས་མི་ཐར་ཇོར་སེ་མནན། །
རུ་བ་བྱམས་པས་གཉེན་ལ་གཅེས། །
རུ་ཤོག་ལྔ་ཡི་དཔོན་པོ་ཡིན། ། །
གླིང་དཀར་ཕུ་ནུའི་མགོ་ཐོག་ཏུ། །
རྭ་སྨུགས་སེ་སྐྱེས་པ་ཇོ་རུ་ཡིན། །
དེ་ནས་སྐུ་རུ་ཚུར་ཉོན་དང་། །
ཁྱོད་སྐུ་རུར་ལོ་རྒྱུས་ཇི་འདྲ་ཡོད། །
དེ་རིང་གླིང་དཀར་ཕུ་ནུ་ཚོ། །
རྟ་འགྲོང་མ་ལ་ལ་རྒྱུག་གིན་ཡོད། །
ཅི་ཡོད་རྒྱབ་ཏུ་གོན་ནས་བརྒྱུགས། །
ལ་ཆེན་ལ་གོམ་ཆེན་བྱས་ནས་བརྒྱུགས། །
ལ་ཆུང་ལ་གོམ་ཆུང་འདུར་ནས་བརྒྱུགས། །
རྒྱུག་ན་རྟིང་མ་ཇི་འདྲ་ཡོད། །
རྒྱུག་ནས་ཐོབ་རྒྱུ་ཇི་འདྲ་ཡོད། །
མ་བརྒྱུགས་ཤོར་རྒྱུ་ཇི་འདྲ་ཡོད། །
ཇོ་སྒྱུར་གཉིས་ལ་གྲལ་སྡེབ་བྱེད། །
ཁྱོད་སྐུ་རུ་ཕྱུག་པོ་ཡིན་པས་ན། །



609
ཇོ་རུ་གསེར་ཁྲིའི་སྟེང་ལ་འགྱིང་།
ཇོ་རུ་གཙུག་ལའི་ཚ་བོ་ལ། །
ཕྱུག་པོ་སྣུམ་གྲོ་ཁ་སྤྲོད་བྱེད། །
ཁྱོད་སྐུ་རུ་བཙན་པོ་ཡིན་པས་ན། །
ཇོ་རུ་གཉན་གྱི་བུ་རྒྱུད་ལ། །
བཙན་པོ་སྟག་སེང་ཁ་སྤྲོད་བྱེད། །
སྐུ་རུ་སྤྲང་པོ་ཡིན་པས་ན། །
འགོག་མོའི་སྤྲང་ཕྲུག་ཇོ་རུ་གཉིས། །
མེད་པོའི་གཅེར་བུ་རྒྱབ་སྤྲོད་བྱེད། །
ཁྲི་གདུགས་ཉི་མའི་འོད་ཟེར་དེ། །
མཐོ་གསུམ་རི་དང་མཉམ་འགྲོགས་བྱེད། །
ཉི་མའི་མཐོ་དམན་མ་ཡིན་ཞིང༌། །
རི་དང་ལུང་པའི་ཆགས་ལུགས་རེད། །
བཅོ་ལྔའི་དུང་ཟླ་དཀར་ཆུང་དེ། །
སྐར་ཚོགས་ཁྲ་མོས་བསྐོར་ནས་འགྲོ། །
ཁེར་འགྲོས་མི་འཕེར་མ་ཡིན་ཏེ། །
སྲིད་པ་ཕྱ་ཡིས་བསྐོས་གཞག་རེད། །
ལྷ་སྲས་ཇོ་རུའི་རྟ་རྒྱུག་འདི། ། །
སྐུ་རུ་འདི་དང་བསྟུན་ཏེ་འགྲོ། །
སྐུ་རུས་ཐབས་ཆག་མི་བྱེད་པར། །
སེང་ལྕམ་འབྲུག་མོའི་བཀོད་པ་རེད། །
གླུ་གོ་ན་རྣ་བའི་བུ་རམ་གྱིས། །
མ་གོ་གླུ་ལ་འགྲེལ་བ་མེད། །
ཅེས་གསུངས་པ་དང༌། སྐུ་རུ་ཚིག་པ་བཟས་ནས་ཇོ་རུ་འདི་ཁྲ་མོ་གླིང་



610
རྟ་རྒྱུག་ཁྲི་གསོལ།
དཀར་སྟོད་ཀྱི་སུ་དང་ཐུག་ན། བསམ་ངན་སྣག་ཚ་འདྲ་འདྲ། ངན་རྟགས་
མེ་ལྕེ་འདྲ་བ་ཡོད་པས་སྔར་ཡང་ཡུལ་ཕུད་རྗེས་འདོན་བྱས། ད་དེ་རིང་ཡང་
ཕུ་ནུ་རྣམས་ཀྱི་རྗེས་མ་ཟིན་ཐོག་རང་ལ་རང་བཞིན་གྱི་ངན་རྟགས་སྟོན་པ་རེད་
མ་གཏོགས་རྒྱུག་དོན་ཁོས་ལོས་ཤེས། མ་ཟད་རྟ་མ་རྙེད། ས་མ་ལོན་པར་ལ་
ལུང་མང་པོར་རྒྱུག་དགོས་ཐུག་དྲགས་པས་རྫུན་གཏམ་དང་། དེ་ཐོག་དཔའ་
ཐུལ་ཚོ་སྔོན་དུ་ཤོར། རྗེས་ལུས་ངེད་རང་གཉིས་གྲལ་སྡེབ་བྱས་ན། བཟའ་
རྒྱུ་མེད་སྟེང་འཇལ་རྒྱུ་ཞིག་གི་བགོ་སྐལ་མ་ལོན་པ་འདྲ། དེ་ཕྱིར་ཕ་ཆེ། མ་
གཉན། རང་ཆེ་ལུགས་རྫུན་ཁོ་ན་ལས་མ་འདུས་པས། ད་ནས་བཟུང་གྲལ་
སྡེབ་མི་བྱེད་ཐག་ཆོད་ཡིན་པས་ལན་ཞིག་མ་བཏབ་ན། ཡར་ལངས་ན་ལྟག་
པའི་གཉའ་ཤིང་། ལྟག་པའི་གཉའ་ཤིང་ཆག་མེད། སྐུར་ན་སྐྱིད་པའི་ཐག་
ནག སྐྱིད་པའི་ཐག་ནག་ཆད་མེད་ཡིན་སྙམ་སྟེ། ཡཱ་ཇོ་རུ་ཕུ་ནུ་འདི་ཚོ་རྒྱུག་
དོན། སྐྱ་ལོའི་རྒྱུ་བདག སྨུག་པོའི་ཟོག་བདག འབྲུག་མོའི་སྐྲ་བདག
གྲང་དཀར་སྡེ་དཔོན་བསམ་སྟེ་རྒྱུག་ལེ་རེད། ཨེ་གོ ངས་ཀྱང་དེ་འདྲ་ལས་
བསམ་རྒྱུ་ཅང་མེད། དེ་ཚོ་ཅི་ཡིན་མ་ཤེས་ན་ཁྱོད་ཀྱིས་ཅི་བསམས་ནས་རྒྱུག་
ལེ་ཡིན། དེ་སྟེ་རང་རེ་གཉིས་ལ་སྐུགས་ལོན་པའི་རེ་བ་མི་འདུག གལ་སྲིད་
ལོན་ཡང་ང་ལ་ཐོབ་ན་ཁྱོད་དང་ཐུན་མོང་མི་བྱེད། ཁྱོད་ཀྱིས་ལོན་ནའང་ང་
ལ་མི་དགོས། འཐོབ་རྒྱུའི་སྐུགས་མ་ལོན་ཡང་ངས་ཕར་ཤོར་དགོས་དོན་མེད།
ཁྱོད་ཀྱིས་ཕར་འཇལ་དགོས་པའི་བྱ་བ་ཞིག་བྱུང་ན་ངས་མི་འཇལ་ངོ་མ་ཡིན།
དེས་ན་རང་རེ་གཉིས་ཀྱིས་ཤིག་དང་སྲོ་མ་གྲལ་སྡེབ་མི་བྱེད་ཟེར་ནས་གླུ་འདི་
བླངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
སྐྱབས་རྒྱལ་བ་རྒྱ་མཚོའི་ཞབས་ལ་འདུད། །



ཇོ་རུ་གསེར་ཁྲིའི་སྟེང་ལ་འགྱིང་།།
611
ང་དང་ང་ངོ་མ་ཤེས་ན། །
ཡ་ཐ་གླིང་གི་ལྷ་སྒུར་ཡིན། །
ང་སྐུ་རུ་མེད་ན་ལྷ་ཉམས་ཟེར། །
བར་མ་གླིང་གི་ཕྱུག་སྒྱུར་ཡིན། ། །
ང་སྐུ་རུ་མེད་ན་ཕྱུག་ཉམས་ཟེར། །
སྨད་མ་གླིང་གི་གཡང་སྒྱུར་ཡིན། །
ང་སྒུ་རུ་མེད་ན་གཡང་ཉམས་ཟེར། །
ང་སྒྱུ་རུ་མི་ངན་སྐུ་རུ་བཟང་། །
ཡར་ཚེས་ཟླ་བ་སྒུར་ནས་ཡོད། །
ཨ་སྔོན་གནམ་གྱི་རྒྱན་ཆ་རེད། །
ལོ་ཡག་སྙེ་མ་སྒུར་ནས་ཡོད། །
སྐྱེས་འགྲོ་ཡོངས་ཀྱི་ཁ་ཟས་རེད། །
ནམ་མཁའི་འཇའ་ཚོན་སྒུར་ནས་ཡོད། །
གནམ་ས་གཉིས་ཀྱི་ཀ་བ་རེད། །
ད་རུང་འདྲ་མ་འདི་འདྲ་ཡོད། །
ཕོ་སྒུར་སྒུར་ཐམས་ཅད་དཔའ་རྩལ་རྒོད། །
མོ་སྒུར་སྒུར་བ་དེ་ཁོག་ཤེས་བཟང་། །
མཚོན་སྒུར་སྒུར་བ་དེ་ཆོད་རྔམས་ཆེ། ། །
ཕྱུགས་མཛོ་འབྲི་དགུ་ཡི་བདག་པོ་ཡིན། །
དབྱར་ཞོ་དགུན་ཞོ་ཆད་མེད་ཡིན། །
ཞིང་རི་ཆུ་དགུ་ཡི་བདག་པོ་ཡིན། །
དབྱར་ཆང་དགུན་ཆང་ཆད་མེད་ཡིན། །
ཕོ་ཕྱུག་པོའི་ཚོད་འདྲ་མི་ཕྱུག་རུང་།



612
རྟ་རྒྱུག་ཁྲི་གསོལ།
སྤྲང་ཇོ་རུའི་ཚོད་ཀྱི་ཕྱུག་པོ་ཡིན། །
ཕྱུག་སྤྲང་མ་ར་དང་ཐལ་བ་གཉིས། །
གྲལ་སྡེབ་མི་བྱེད་ཐ་དད་འགྲོ། །
བུ་སྤུན་དགུ་ཡི་བདག་པོ་ཡིན། །
བྱམས་མི་མང་ཞིང་དགྲ་ཡ་མེད། །
བཙན་ཡ་མེད་ཟེར་ན་མི་ཤེས་ཏེ། །
ཁྱོད་ཇོ་རུའི་ཚོད་དུ་བཙན་པོ་ཡིན། །
བཙན་ཞན་ཤིག་དང་སེན་མོ་གཉིས། །
གྲལ་སྡེབ་མི་བྱེད་ཐ་དད་འགྲོ། །
མགོ་སྦྲ་སེ་རུལ་ཨ་དོམ་ལ། །
ཤར་ཁྲི་གདུགས་ཉི་མ་ཤར་བ་ན། །
ཉི་ཐིག་བརྒྱ་དང་གྲལ་སྡེབ་རེད། །
དཀར་འཇམ་ཁ་བ་བབས་པ་ན། །
ཁ་སྤུངས་བརྒྱ་དང་གྲལ་སྡེབ་རེད། །
ནང་ལྟོགས་མུ་གེ་ཇོ་རུ་གཉིས། །
མ་འགོག་མོའི་པང་ན་གྲལ་སྡེབ་རེད། །
ཕྱི་འཁྱག་རླུང་དང་བསེར་བུ་གཉིས། །
བུ་ཇོ་རུའི་རྒྱུན་ལ་གྲལ་སྡེབ་གྱིས། །
གླིང་དཔའ་ཐུལ་གྲལ་འདུག་སྐུ་རུ་ང་། །
ང་མི་འདུག་གླིང་ཁམས་རྒྱུན་ལ་འགྲོ། །
གོ་ན་རྣ་བའི་བུ་རམ་གྱིས། །
མ་གོ་གླུ་ལ་འགྲེལ་བ་མེད། །
ཅེས་ཟེར་བ་དང༌། ཇོ་རུས་ཡ་སྒྱུ་རུ། ངས་ཀྱང་བསམ་པ་འབྲུག་མོ་



ཇོ་རུ་གསེར་ཁྲིའི་སྟེང་ལ་འགྱིང་། །
613
དང་། གསེར་ ཁྲི་ མ་ གཏོགས་ ཅི་ བསམ་ སྟེ། བསམ་ མི་ ཇོ་ རུ་ སྡུག་ ཆེ།
བསམ་རྒྱུའི་འབྲུག་མོར་ཡག་ཆེ། རྩོད་ཡའི་དཔའ་ཐུལ་རྒོད་ཆེ། ཅི་བསམ་
འདི་བསམ་ མི་འདུག ད་ནངས་འབྲུག་མོས་ ཇོ་སྒུར་ གྲལ་ སྡེབ་བྱས་ པས།
སྐུགས་སུ་ལ་ཐོབ་ན་བགོ་དགོས་ཟེར་ལེ་འདྲ་ཞིག་གོ་བྱུང་བས། དེས་སྟབས་
ཁྱོད་ལ་སྨྲས་པ་ཡིན་མོད། ད་ཁྱོད་ལ་མི་མཁོ་ན་ངས་མ་བྱིན་པ་མིན་མོད།
འོན་ཀྱང་ཁྱོད་རང་ལ་མ་དགོས་པ་རེད། རྗེས་སུ་སེམས་མ་ཕམ། སྐྱ་ལོའི་རྒྱུ་
བདག འབྲུག་མོའི་སྐྲ་བདག གླིང་དཀར་གྱི་རྩེ་འཛིན་ནི་རྟ་བརྒྱུགས་རུང་
མི་བརྒྱུགས་རུང་ང་ཇོ་རུ་མ་གཏོགས་བདག་པོ་མེད་ཨེ་གོ ། འོན་ཀྱང་ཇོ་
སྐུར་གཉིས་ཀྱི་རྟེན་འབྲེལ་ཅུང་ཟད་འཕྱུགས་སོང་བས། ཁྱོད་རང་གིས་ཟེར་
བ་བཞིན་ཁ་ཁ་འགྲོ་བ་ལས། རྐྱང་བུའི་རྗེས་ལ་མ་འོངས་མ་གཏོགས་རྟ་རྐྱང་
བུ་འདི་ལྷ་རྟ་ཡིན་པས། བཀའ་ཆད་དང་གདོང་ཐུག་འོང་བས་གཟབ་དགོས་
གལ་ཆེ། དེ་ཐོག་ཁྱོད་ལ་ད་དུང་འདྲ་མ་འདི་འདྲ་ཡོད་པར་ཡིད་ལ་ཟུངས་
ཞེས་རྩེ་གླུ་འཇོལ་མོའི་རྟ་ལ་དྲངས་ནས་བླངས་སོ། །
གླུ་ཨ་ལ་ལ་མོ་ཨ་ལ་ལེན། ། །
གླུ་ཐ་ལ་ལ་མོ་ཐ་ལ་ལེན། །
དེ་ནས་སྐུ་རུ་ཚུར་ཉོན་དང་། །
ད་དུང་འདྲ་མ་འདི་འདྲ་ཡོད། །
ཕྱི་སྒྱུ་ལུས་འཁྱོག་ན་ནད་གཞི་ཡིན། །
གཟེར་སློང་སེ་བུད་ན་སྲོག་ལ་གཟན། །
ནང་སེམས་ཉིད་འཁྱོགས་ན་འཁྲུལ་བ་ཡིན། །
འཁྲུལ་ངོས་འཛིན་མེད་ན་སྨྱོན་པ་ཡིན། །
བར་སྨྲ་བརྗོད་འཁྱོགས་ན་རྫུན་མ་ཡིན། །
རྫུན་མགོ་སྐོར་བཏང་ན་ཁྲིམས་ལ་ཐོགས། །



614
རྟ་རྒྱུག་ཁྲི་གསོལ།
མཚོན་སྐུ་རུས་རང་སྐྱིད་འབྲེག་ལས་ཆེ། །
རྭ་མོན་ཐོས་རང་མིག་བཅར་བས་ཟེར། །
ལག་སྐུ་རུས་ཁུ་ཚུར་བྲང་ལ་བརྡུངས། །
སྒུར་ཆེ་ན་ཁ་རྐུབ་ཐུག་པ་ཟེར། །
གཏམ་དེ་ལས་བདེན་ཞིག་ག་ལ་ཡོད། །
སྣོད་ཁ་སྦུབས་རྒྱབ་སྒུར་ཆུ་མི་ཆགས། །
སེམས་སྒུར་བོ་གླེན་པས་གཏམ་མི་གོ། །
ལུས་སྒུར་བོ་གོས་ཀྱིས་དཀྲིས་མི་ལེགས། །
མི་བརྒྱ་གྲལ་ལ་བསྒྲིགས་པའི་ཚེ། །
སྒུར་བོས་ཁུར་པོ་ཁུར་བ་འདྲ། །
མི་བརྒྱ་ལ་ལ་འགྲོ་བའི་ཚེ། །
སྒུར་བོ་ཐུར་ལ་བབས་པ་འདྲ། །
མི་བརྒྱ་ཡར་ལ་ལངས་པའི་ཚེ། །
སྒུར་བོ་ས་ལ་ཉལ་བ་འདྲ། །
མི་ཀུན་དང་མི་མཐུན་སྒུར་བོ་ཁྱོད། །
གླིང་ཕུ་ནུའི་རྟ་རྒྱུག་གྱེན་ལ་བརྒྱུགས། །
ཁྱོད་སྐུ་རུས་རྟ་རྒྱུག་ཐུར་ལ་བྱས། །
ལྷ་རྟ་རྐྱང་རྒོད་འཕེར་བ་འདི། །
དེ་རིང་སྔར་དང་འདྲ་ལེ་མིན། །
ཐེངས་རེར་བར་སྣང་འཕུར་བ་འདྲ། །
ཐེངས་རེར་ས་ན་བརྒྱུགས་པ་འདྲ། །
སྔ་བ་སོ་འདྲད་བྱེད་ཀྱིན་བརྒྱུགས། །
རྗེས་མ་འཕྲ་ཁ་བྱེད་བཞིན་བརྒྱུགས། །



615
ཇོ་རུ་གསེར་ཁྲིའི་སྟེང་ལ་འགྱིང་། །
ལམ་མ་འགོག་སྒྱུ་རུ་ཟུར་ལ་བུད། ། །
ང་མི་འདུག་གསེར་ཁྲི་ལེན་དུ་འགྲོ། །
ཁྱོད་སྐུ་རུའི་ཡིད་ལ་དེ་ལྟར་ཟུངས། །
ཞེས་གསུངས་ནས། སྐུ་རུའི་བསམ་པ་ལ། གསེར་ཁྲི་ང་རང་གཉིས་
ཀས་མི་ལོན་མོད། མ་ངན་ཇོ་རུ་སྔོན་དུ་མི་གཏོང་ཐག་ཆོད་ཡིན་བསམས་ནས།
ལྕག་གིས་གཅིག་གཤུད་གཉིས་གཤུད་བྱས་ཀྱང་། ཇོ་རུས་སྔོན་དུ་བརྒྱུགས་
པས། རྟ་རྐྱང་བུས་རྒྱུག་ཞོར་གློ་འཕྲ་ཞིག་གཡུགས་པས་སྐུར་རྟ་ཀ་བ་ཁྲི་སྐྱིད་
དེས་ས་ལ་འཕངས། སྐུ་རུ་མི་རྟ་གཉིས་རྗེས་སུ་ལུས་ཤིང་། མི་རྟ་ལ་སྐྱོན་མ་
བྱུང་ཡང་ཡར་རྒྱུག་པའི་རེ་བ་ཟད་དེ་ཕྱིར་ལོག་པར་གདའོ། །
ཡང་ཇོ་རུས་ཚང་བའི་ངོ་ལུག་དེའི་རྗེས་ཟིན་ཏེ་ངོ་ལུག་ལ་ཉམས་ཚད་ཀྱི་
གླུ་འདི་ལྟར་བླངས་སོ། ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
དཀོན་མཆོག་གསུམ་ལ་གསོལ་བ་འདེབས། །
མི་འབྲལ་ཡིད་ཀྱི་རྒྱན་དུ་བཞུགས། །
ས་འདི་ས་ངོ་མ་ཤེས་ན། །
ན་བ་མཛོ་མོ་རྟ་འདྲ་རེད། །
ང་དང་ང་ངོ་མ་ཤེས་ན། །
འགོག་མོའི་བུ་སྡུག་ཇོ་རུ་ཡིན། །
སྨུག་པོའི་གདོང་གི་རྒྱལ་རྒྱུད་ཡིན། །
སེང་བློན་ག་མའི་སྲས་པོ་ཡིན། །
མིང་གཞན་ལ་མེད་པའི་ཇོ་རུ་བཏགས། །
ང་ཇོ་རུ་མི་ཇོ་ཀ་མེད་རེད། །



616
རྟ་རྒྱུག་ཁྲི་གསོལ།
སྨུག་པོའི་ལྡོང་གི་མི་རྒྱུད་ལ། །
སྐལ་མེད་ཇོ་རུ་ཕུད་པ་ང་། ། །
ང་རུ་སེ་མི་ལངས་ཀ་མེད་རེད། །
རྒྱུ་ལོངས་སྤྱོད་མ་སྤྲད་ཇོ་སེ་ཕུད། །
མཁར་བང་མཛོད་མ་སྤྲད་ཇོ་སེ་ཕུད། །
སྲུ་འབྲུག་མོ་མ་སྤྲད་ཇོ་སེ་ཕུད། །
ང་རུ་སེ་མི་ལངས་ཀ་མེད་རེད། །
རྒྱུ་ལོངས་སྤྱོད་བསམས་ཏེ་རུ་སེ་ལངས། །
མཁར་གསེར་ཁྲི་བསམས་ནས་རུ་སེ་ལངས། །
གནས་ཆུང་མ་བསམས་ནས་རུ་སེ་ལངས། །
གཟུགས་སྐྱེས་ཡག་བསམས་ནས་རུ་སེ་ལངས། །
དེ་སྟེ་ཚང་བའི་ངོ་ལུག་ཁྱོད། །
སྐྱེས་ཡག་ནང་ནས་ཡང་ཡག་རེད། །
མ་ངན་འགོག་མོའི་ཇོ་རུ་ང་། །
སྐྱེས་ངན་ནང་ནས་ཡང་ངན་རེད། །
ཕ་རུས་གཅིག་པའི་བུ་རྒྱུད་ལ། །
ཡག་བཙོག་ཡོང་དོན་ཅི་ལ་ཡོད། །
སྟག་དོང་གཅིག་གི་མདའ་མོ་ལ། །
རིང་ཐུང་ཡོང་དོན་ཅི་ལ་ཡོད། །
དེ་བས་ཡག་བཙོག་བགོ་བཤའ་དགོས། །
གཟུགས་ལ་ཡག་བཙོག་མེད་པ་དགོས། །
བོང་ལ་རིང་ཐུང་མེད་པ་དགོས། ། །
རྒྱུ་ལ་མང་ཉུང་མེད་པ་དགོས། །



ཇོ་རུ་གསེར་ཁྲིའི་སྟེང་ལ་འགྱིང༌།
617
སྔོན་ལས་བཤད་ན་ཇོ་རུའི་བཟང་། །
སྐྱེས་བ་དུ་མའི་ཕྲེང་རབས་ལ། །
སྡིག་མི་དགེ་ཇོ་རུས་བྱས་པ་མེད། །
ངན་རྟོག་ཇོ་རུའི་རྒྱུད་ལ་མེད། །
སྡིག་དང་བྲལ་བའི་ཇོ་རུ་ལ། །
ལུས་ངན་ཕོག་དོན་ཅི་ལ་ཡོད། །
ཕར་ཕྱིན་རྫོགས་པའི་ཇོ་རུ་ང་། །
ས་བཅུ་ཐོབ་པའི་རྒྱལ་སྲས་ཡིན། །
རྟེན་བཟང་མ་ཐོབ་ཅི་འདྲ་རེད། །
དེ་ལས་འུ་ཅག་གཉིས་པོ་འདི། །
ཕྱི་ཡི་ཆས་གོས་འདྲ་ལེ་དགོས། །
ནང་གི་གཟུགས་ཕུང་མཐུན་ལེ་དགོས། །
དོན་དེ་ཐོག་མ་བྱུང་ཇོ་རུ་མིན། །
གོ་ན་རྣ་བའི་བུ་རམ་གྱིས། །
མ་གོ་གླུ་ལ་འགྲེལ་བ་མེད། །
ཅེས་གསུངས་པ་དང་། ཚང་བའི་ངོ་ལུག་གི་བསམ་པར། ཇོ་རུ་འདི་
སྤྲུལ་བསྒྱུར་ལ་ཐོགས་མེད་ཅིག་རེད། འགྲོ་དོན་དུ་སངས་རྒྱས་བྱང་སེམས་ཀྱི་
སྤྲུལ་པ་འདྲ། དེ་ལས་གླིང་དཀར་པོའི་བསོད་ནམས་ཀྱིས་ཆུམས་ན། དངོས་
ཡོད་མི་མ་དགོས་དངོས་མེད་ལྷ་འདྲེའི་རྗེ་བོར་ཡང་དགོས་ངེས་སོ། ། ད་ཆ་
ལུས་ངན་ཆས་ངན་གྱི་རྣམ་འགྱུར་འདི་ནི་སྤྲུལ་བསྒྱུར་ཁོ་ན་ཡིན་པ་ཐེ་མི་ཚོམ།
ད་ལྟ་ཁོ་བོ་ལ་རྟེན་འབྲེལ་མི་འཕྱུགས་པའི་གླུ་ཞུས་ཤིག་ཕུལ་དགོས། མ་ཟད་
ཨོ་རྒྱན་གྱི་སྒོམ་ཞྭ་ཕྲ་ཆུང་ཟེར་བ་ཆེ་རྒྱུད་ཀྱི་རྟེན་སྐལ་དེ་སྲུང་འཁོར་དུ་བརྟེན་
ཡོད་པ་ཚུར་བླངས་ནས་འབུལ་དགོས་བསམས་ཏེ། ཡཱ་ལྷ་སྲས་ཇོ་རུ་ལགས།



618
རྟ་རྒྱུག་ཁྲི་གསོལ།
དེ་རིང་རྟེན་འབྲེལ་གྱི་འགོ་མར། རང་གི་སྲུང་འཁོར་ཨོ་རྒྱན་པདྨའི་སྒོམ་ཞྭ་
འདི་མ་གཏོགས་ཇོ་རུ་ལ་འོས་པའི་གོས་གཅིག་ཀྱང་འབུལ་རྒྱུ་མི་འདུག ཞྭ་
འདི་ཕུལ་ན་ང་ལ་སྲུང་བ་བྱིན་རླབས་ཅན་གང་ཡོད་ཀྱི་བགོ་སྐལ་ཞིག་གནང་
བར་ཞུ། ད་དུང་ཁྱེད་ལ་རྩལ་གྲུབ་རྟགས་དང་བསོད་ནམས་དབང་ཐང་
ཐམས་ཅད་ཀྱི་བགོ་སྐལ་ཞིག་གནང་རྒྱུ་ཡོད་ན་བཀའ་དྲིན་ཆེ་སྟེ། དེ་ཚོ་རྒྱུ་
མེད་ཀྱི་འབྲས་བུར་སོང་བས་དཀའ་མོ་རེད། འོན་ཀྱང་ཞྭ་འདིའི་ལོ་རྒྱུས་དང་
ཞུ་དོན་གྱི་གླུ་འདི་འདྲ་ཞིག་འདུག་ཟེར་ནས་གླུ་འདི་བྱ་ཤིང་ལྡེམ་གླུའི་རྟ་ལ་
དྲངས་ནས་ཕུལ་ལོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
རྔ་གཡབ་སྲིན་པོའི་ཁ་གནོན་ལ། །
གུ་རུ་རཀྵ་ཐོད་ཕྲེང་རྩལ། །
ཐུགས་རྗེའི་བྱིན་རླབས་གློག་ལས་མྱུར། །
མོས་ལྡན་བུ་ནི་བྱིན་གྱིས་རློབས། །
ས་འདི་ས་ངོ་མ་ཤེས་ན། །
ན་ཐང་མཛོ་མོ་རྟ་འདྲ་མའི། །
ཐང་ཆེན་བཞི་ཡི་གོང་བ་རེད། །
ང་དང་ང་ངོ་མ་ཤེས་ན། །
ཨ་ཁུ་ཚང་གི་ངོ་ལུག་ཟེར། །
སྟོང་ཉིད་སྒོམ་ཞྭ་ཁྲ་ཆུང་འདི། ། །
སྐྱ་ལོའི་སྟོན་པའི་ཕུག་ནོར་རེད། །
ཆེ་རྒྱུད་གླིང་གི་རྟེན་སྐལ་རེད། །
ཨོ་རྒྱན་པདྨའི་དབང་ཞུ་རེད། །



ཇོ་རུ་གསེར་ཁྲིའི་སྟེང་ལ་འགྱིང་།
619
དེ་རིང་ལྷ་སྲས་ཁྱོད་ལ་འབུལ། །
ཞྭ་ལ་འཁོར་འདས་གཉིས་ཀར་མཚོན། །
འཁོར་བ་ཁམས་གསུམ་རིགས་དྲུག་ཚང་། །
རྩེ་མོ་བྱ་སྒྲོ་བཞི་ཡིས་མཚན། །།
གཟུགས་མེད་སྐྱེ་མཆེད་མུ་བཞིའི་མཚོན། །
དེ་ལ་དར་སྣ་བཅུ་བདུན་བཏགས། ། ་
གཟུགས་ཁམས་གནས་རིས་བཅུ་བདུན་མཚོན། །
ཞྭ་ལ་པད་འདབ་དྲུག་གིས་བརྒྱན། །
འདོད་ལྷ་རིགས་དྲུག་མཚོན་པའི་བརྡ། །
ངོས་བཞི་གླིང་ཆེན་བཞི་ལ་མཚོན། །
ངོས་རེ་ལ་ཡང་ཟུར་གཉིས་རེ། །
ཟུར་བརྒྱད་གླིང་ཕྲན་བརྒྱད་ལ་མཚན། །
ཞྭ་ལུང་མཐའ་ལ་ཚར་ལོ་གསུམ། །
ངན་སོང་གསུམ་གྱི་གནས་རིས་མཚོན། །
ཞྭ་ལ་གདོང་དྲུག་ཡོད་པ་འདི། །
རིགས་དྲུག་འགྲོ་བ་དྲུག་ལ་མཚོན། །
ཞྭ་ཁོག་སྟོང་ཞིང་ཡངས་པ་འདི། །
འཁོར་བ་སྙིང་པོ་མེད་པར་མཚོན། །
ཞྭ་མདོག་དཀར་ལ་འཚེར་བ་དེ། །
ཀུན་གཞི་འགྱུར་བ་མེད་པར་མཚོན། །
ཞྭ་མཐའ་རས་ཀྱིས་བཏུམས་པ་འདི། །
གློ་བུར་སྒྲིབ་གཉིས་སེལ་བའི་བརྡ། །
ལུགས་འབྱུང་འཁོར་བ་ཞྭ་ལ་རྫོགས། །



620
རྟ་རྒྱུག་ཁྲི་གསོལ།
ལུགས་ལྡོག་ཞི་བའི་ལམ་དང་མཐུན། །
ཞྭ་ཁོག་སྟོང་པ་ཟངས་ཐལ་འདི། །
གཞི་ཡི་ངོ་བོ་སྟོང་པའི་བརྡ། །
ཞྭ་རྒྱུ་རང་བྱུང་དཀར་བ་འདི། །
རང་གཞན་གསལ་བར་མཚོན་པའི་བརྡ། །
རྣམ་པ་ཞྭ་རུ་མཚོན་པ་ལ། །
ཚེ་འདི་དབུ་འཕང་མཐོ་བའི་བརྡ། །
གང་ལ་སྦྱར་དུ་རུང་བ་ནི། །
ཐུགས་རྗེ་ཀུན་ལ་ཁྱབ་པའི་བརྡ། །
ལྟེབ་ན་ངོས་གཉིས་ཡོད་པ་ནི། །
ཆོས་ཀུན་བདེན་གཉིས་བསྡུ་བའི་བརྡ། །
ཕུད་ན་ལོགས་བཞི་འོང་བ་ནི། །
བདེན་བཞིའི་དངོས་པོ་མཚོན་པའི་བརྡ། །
ཞྭ་ལ་གདོང་དྲུག་ཡོད་པ་དེ། །
ཕ་རོལ་ཕྱིན་དྲུག་རྫོགས་པའི་བརྡ། །
ངོས་བཞི་དཀར་གཙང་འཇམ་པ་དེ། །
ཚད་མེད་བཞི་དང་ལྡན་པའི་བརྡ། །
ཟུར་བརྒྱད་འཕགས་ལམ་ཡན་ལག་བརྒྱད། །
བྱང་ཆུབ་སྤྱོད་ལ་གོམས་པའི་བརྡ། །
པད་འདབ་དྲུག་གི་བརྒྱན་པ་ནི། །
རིགས་དྲུག་བག་ཆགས་དག་པའི་བརྡ། །
རྣ་འདབ་གཡས་གཡོན་མཐོ་བ་དེ། །
ཐབས་ཤེས་ཟུང་དུ་འཇུག་པའི་བརྡ། །



621
ཇོ་རུ་གསེར་ཁྲིའི་སྟེང་ལ་འགྱིང་།
ཞྭ་ལ་རྩེ་གསུམ་ལྡན་པ་ནི། །
འབྲས་བུ་སྐུ་གསུམ་ཐོབ་པའི་བརྡ། །
སྣ་ཚོགས་དར་སྣས་བརྒྱན་པ་ནི། །
ཡེ་ཤེས་ཕྱོགས་མེད་རྒྱས་པའི་བརྡ། །
ཁྱུང་ཆེན་དང་སྒྲོས་བརྒྱན་པ་ནི། །
ཆོས་དབྱིངས་མཁའ་ལ་རྟག་རོལ་བརྡ། །
ཐང་དཀར་སྒྲོ་ཡིས་བརྒྱན་པ་ནི། །
མཁྱེན་པས་མ་རིག་སེལ་བའི་བརྡ། །
ནེ་ཙོ་སྒྲོ་ཡིས་བརྒྱན་པ་ནི། །
བརྩེ་བས་གཞན་ལ་གདམས་པའི་བརྡ། །
གླག་མོའི་སྒྲོ་ཡིས་བརྒྱན་པ་ནི། །
ནུས་པས་བདུད་དཔུང་འཇོམས་པའི་བརྡ། །
ཚར་གསུམ་ཐུར་དུ་དཔྱངས་པ་ནི། །
དུག་གསུམ་སྒྲིབ་པ་སྤངས་པའི་བརྡ། །
འཁོར་འདས་མྱ་ངན་འདས་པའི་ཆོས། །
ཞྭ་དང་མི་མཐུན་གཅིག་ཀྱང་མེད། །
ཞྭ་འདི་བཞེས་དང་རྟེན་འབྲེལ་ཆེ། །
མུ་བའི་ལྷ་སྲས་ཇོ་རུ་ལགས། །
འཕྲིན་ལས་མཐའ་རུ་རྒྱས་པར་ཤོག །
དེ་མིན་དབང་ཐང་འཕྲིན་ལས་རྣམས། །
མཉམ་ཐབས་བྱུང་ན་དགའ་བ་ལ། །
གསན་ན་སྙན་གྱི་རྒྱུན་དུ་མཆོད། །
མ་གསན་གླུ་ལ་འགྲེལ་བ་མེད། །



622
རྟ་རྒྱུག་ཁྲི་གསོལ།
ཅེས་གླུ་ཞུས་དེ་ལྟར་དང་དབུ་ཞྭ་ཕུལ་བས། སྒོམ་ཞྭ་དེ་ཁྲ་ལམ་མེར་དབུ་
ལ་གསོལ། རྒོད་ཕོའི་ཅོག་ཞྭ་དེ་སྐུ་འབོག་ཏུ་བཅུག ཤེལ་བུམ་བདུད་རྩིའི་
གང་བ་དང་། དར་ཉིན་མོའི་བདེ་ལེགས་བཅས་རྨ་གཏེར་གྱི་བདག་མོས་ཕུལ་
བ་དེ། ཚང་བའི་ངོ་ལུག་ལ་བྱིན་རླབས་དད་རྟེན་དུ་གནང་ནས་ཡར་ཕེབས་ཏེ་
ཕུ་ནུ་ཁ་ཤས་ཀྱི་སྔོན་ཙམ་དུ་ཕེབས་པ་དང་། ཕྱིར་གཟིགས་ནས་རྗེས་མ་མ་
འོངས་པར་མཐོང་སྟེ། མོ་མའི་རྩར་ཕྱིན་བྱོན་ནས། ཡཱ་མོ་མ་ཀུན་ཤེས་ཐིག་
པོ་ལགས། དེ་རིང་འགོག་མོ་ཇོ་རུ་ལ་མོ་ཞིག་འདེབས་རོགས་གནང་བར་ཞུ།
ཞུ་དོན་གྱི་གླུ་འདི་ཕུལ་ལོ། ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
ལྷ་ཆེན་ཚངས་པ་གདོང་བཞི་མཁྱེན། །
ཇོ་རུའི་གླུ་ལ་ཁ་འཛིན་མཛོད། །
ས་འདི་ས་ངོ་མ་ཤེས་ན། །
རྨ་སྲིབ་དར་ཐང་ཉག་ལམ་རེད། །
ང་དང་ང་ངོ་མ་ཤེས་ན། །
རྨ་སྨད་འགོག་མོའི་ཇོ་རུ་རེད། །
དེ་རིང་མོ་མ་རིན་པོ་ཆེ། །
གསོན་དང་ཞུ་རྒྱུ་འགའ་རེ་ཡོད། །
ད་གང་བདེ་སྐྱིད་ཆེ་ཆུང་དེ། །
ཚེ་སྔོན་ལས་ཀྱི་འཕེན་པ་ཟེར། །
ལས་ལ་གཟུར་རྒྱུ་མེད་པ་རེད། །
ཚེ་མཐར་ཅི་འོང་མི་ཤེས་ཤིང་། །
དེ་ཕྱིན་མོ་མས་མོ་ཞིག་ཐོབ། །



ཇོ་རུ་གསེར་ཁྲིའི་སྟེང་ལ་འགྱིང་།
623
ད་རེས་གླིང་དཀར་རྟ་རྒྱུག་འདི། །
རྩེ་མོ་ཡིན་ན་མཚར་དུ་ཆེ། །
རྒྱལ་ཐོབ་ཤོར་བྱས་ན་ངོ་རེ་གནོང་། །
གཏེར་ཟོག་རིན་ཐང་ཆེ་དང་གཅིག །
སྐྱ་ལོའི་ལོངས་སྤྱོད་ཆེ་དང་གཉིས། །
གླིང་སྡེ་ཁ་ཞེང་ཆེ་དང་གསུམ། །
འབྲུག་མོ་མཛེས་སྡུག་ཆེ་དང་བཞི། །
ཆེ་བཞི་འདོ་བའི་བང་ཁ་ཡིས། །
གཏང་མ་ལག་ཏུ་འོང་བ་ཟེར། །
དེ་ལ་ཇོ་རུས་འདི་འདྲ་དྲན། །
རྒྱ་གར་ཆོས་ཀྱི་རྒྱལ་པོ་དེ། །
རྟ་མགྱོགས་པས་རྒྱལ་སར་མ་འཁོད་ལོ། །
རྒྱ་ནག་ཁྲིམས་ཀྱི་རྒྱལ་པོ་དེ། །
མགྱོགས་ནས་རྒྱལ་སར་མ་བཀོད་ལོ། །
ས་མདོ་དབུས་ཕུ་མདོ་བར་གསུམ་ན། །
རྒྱལ་ཁག་འདྲ་འདྲ་དུ་མ་གདའ། །
མགྱོགས་པས་རྒྱལ་སར་མ་བཀོད་ལོ། །
གླིང་དཀར་རྒྱལ་ས་རྟ་ཡིས་བཀོད། །
སྤྲང་ཇོ་སྒུར་གཉིས་ཀྱང་རྟ་ལ་ཞོན། །
རྟ་མགྱོགས་ན་གླིང་གི་རྒྱལ་པོ་རེད། །
གདོང་ཚོ་ཆེན་སྨུག་པོའི་གདུང་རྒྱུད་ཚོ། །
རྟ་མ་མགྱོགས་གླིང་རུའི་གཡོག་པོ་རེད། །
རྗེས་ཅི་མཚར་ཨེ་ཤེས་མོ་མ་ལགས། །



624
རྟ་རྒྱུག་ཁྲི་གསོལ།
ཕོ་ལ་རྒོད་ཞན་ཡོད་དང་གཅིག །
ཁོག་ཤེས་བཟང་ངན་ཆེ་དང་གཉིས། །
ལས་དབང་མཐོ་དམན་ཡོད་དང་གསུམ། །
ཕ་རུས་མ་ཁུངས་དེ་དང་བཞི། །
རྗེ་འབངས་གོ་རིམ་འབྱེད་བྱེད་རེད། །
སུ་མགྱོགས་རྒྱལ་པོ་བྱེད་ངེས་རེད། །
དེ་ཕྱིན་འགོག་མོའི་ཇོ་རུ་ལ། །
འཕུར་ན་ནམ་འཕང་ཆོད་ལེ་དང་། །
རྒྱུག་ན་མགྱོགས་དར་ལོན་པའི་རྟ། །
འདོ་ཆེན་རྐྱང་པོ་ཁ་དཀར་ཡོད། །
གཡུ་བྱ་སྔོན་དུ་ཤོར་བསམ་མེད། །
མགྱོགས་དར་མི་ལོན་བསམ་པ་མེད། །
གསེར་ཁྲི་གནོན་པ་དཀའ་མོ་རེད། །
རྩལ་མེད་ཐུར་དུ་རྟ་རྒྱུག་འདི། ། །
མགོ་ཆག་རང་གི་ཉོ་འདོད་རེད། །
ཤེས་མེད་གྲལ་འགོར་བསྡད་པ་འདི། །
ངོ་ཚ་རང་གིས་ཉོ་འདོད་བསམ། །
དེ་བསམས་ནས་ཇོ་རུ་ཕྱིར་ལ་འོངས། །
སྤྲང་ཇོ་རུས་མགྱོགས་པ་ཞོན་པ་འདི། །
ཡང་ན་བྱུར་གྱི་སྣ་འདྲེན་འདྲ། ། །
ཡང་ན་གྲོགས་ཀྱི་བླ་བཙོང་རེད། །
ཅི་ཡིན་ཇོ་རུས་ཤེས་པ་མིན། །
དེ་ལ་མོ་ཞིག་འདེབས་རོགས་གྱིས། །



ཇོ་རུ་གསེར་ཁྲིའི་སྟེང་ལ་འགྱིང་།།
625
མགྱོགས་དལ་མོ་ལུང་མི་ཞུ་ཨང་། །
གསེར་ཁྲིར་བསྡད་ན་ཨེ་ནོན་དང་། །
གནོན་ན་དཔོན་གོ་ཨེ་ཆོད་དང་། །
འབྲུག་མོའི་ཚེ་རོགས་ཨེ་ཡོང་གསུམ། །
ཇུ་ཐིག་མདུད་པ་བོར་རོགས་མཛོད། །
གོ་བ་སྨེང་གི་བཀྲོལ་རོགས་མཛོད། །
ལེགས་ཉེས་མཁྱེན་པའི་དཔྱད་རོགས་མཛོད། །
ཡོན་མེད་མོ་ཡི་མི་ཐེག་པས། །
རིན་ཆེན་གསེར་གྱི་པ་ཌ་ལ། །
བཀྲ་ཤིས་དར་གྱིས་བརྒྱན་ཏེ་ཕུལ། །
གླུ་གོ་ན་རྣ་བའི་བུ་རམ་གྱིས། །
མ་གོ་གླུ་ལ་འགྲེལ་བ་མེད། །
ཅེས་གསུངས་ནས་གསེར་གྱི་པ་ཎ་དང་དེར་བཅས་མོ་ཡོན་དུ་ཕུལ་བ་དང་།
མོ་མ་དེའི་བསམ་པ་ལ། དེ་རིང་རྟ་རྒྱུག་འདི་ལ་སྲབ་མདའ་གང་གི་སྔ་ཕྱི།
རྣ་མཆོག་གང་གི་མཐོ་དམན་ཡོད་པའི་དུས་དེ་ཙམ་ལ། མོ་བཏབ་ནས་གཞི་
བཀོད། རྨུ་གབ་ཕྱེ། མོ་ལྷ་བདར་བ་སོགས་ཁོམ་ལོང་མེད་མོད། འོན་
ཀྱང་ཇོ་རུ་འདིའི་བསམ་པ་རྫོགས་ཆེད་མགྱོགས་མོ་ཞིག་མ་བཏབ་ན་མི་འོས་སྙམ་
སྟེ། རུམ་ནས་ཇུ་ཐིག་ཚུར་བླངས་ཏེ་མོ་བདར་བ་དང་། མོ་བབས་བཅས་ཀྱི་
གླུ་འདི་རྟ་རྒྱུག་ཞོར་ཐང་དཀར་ལྡིང་གླུ་ལ་དྲངས་ནས་བླངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
བསླུ་མེད་དཀོན་མཆོག་གསུམ་པོ་མཁྱེན། །
མྱུར་མགྱོགས་ཆེ་བའི་དགྲ་ལྷ་དང༌། །



626
རྟ་རྒྱུག་ཁྲི་གསོལ།
དྲག་རྩལ་ཅན་གྱི་ཝེར་མ་རྣམས། །
དེ་རིང་མོ་མའི་གྲོགས་ལ་བྱོན། །
ལྷ་ཆེན་ཚངས་པ་དཀར་པོ་དེ། །
མི་དཀར་དུང་གི་ཐོར་ཚུགས་ཅན། །
རྟ་དཀར་གོམ་ཁ་ད་ལ་ལ། ། །
ཕྱག་ན་ལྷ་ཡི་ཇུ་ཐིག་འཛིན། །
སྲིད་པ་མོ་མའི་སྡོང་གྲོགས་མཛོད། །
གཉན་རྗེ་རྨ་རྒྱལ་སྤོམ་ར་དེ། །
མི་སེར་གསེར་གྱི་ལ་ཐོད་ཅན། །
རྟ་སེར་གསེར་མདོག་ལམས་སེ་ལམ། །
སྲིད་པའི་ཇུ་ཐིག་ཕྱག་ལ་བསྣམས། །
དེ་རིང་མོ་མའི་ཁ་འཛིན་མཛོད། །
ཀླུ་རྒྱལ་མི་མགོན་དཀར་པོ་དེ། །
མི་སྔོན་སྦྲུལ་གྱི་གདེངས་ཀ་ཅན། ། །
རྟ་སྔོན་གོམ་འགྲོས་ལྡེམ་ལྡེམ་ལྡེམ། །
སྲིད་པའི་ཇུ་ཐིག་ཕྱག་ན་བསྣམས། །
དེ་རིང་མོ་མའི་ཁ་འཛིན་མཛོད། །
མོ་ལྷ་ཝེར་མ་བཅུ་གསུམ་དང་། །
ཤེས་བཞི་མཐོངས་རྒྱུ་ཐམས་ཅད་བདར། །
ཕྱིས་ནི་འཇམ་པོའི་དར་གྱིས་ཕྱི། །
བཀྲུ་ནི་སྔོན་མོ་ཆུ་ཡིས་བཀྲུ། །
སྦྱོང་ནི་རྩི་དུག་འཇག་མས་སྦྱོངས། །
གསལ་པོར་ཕོབ་ལ་དྲང་དུ་སྟོན། །



ཇོ་རུ་གསེར་ཁྲིའི་སྟེང་ལ་འགྱིང༌།
627
འགོག་མོའི་བུ་ཆུང་ཇོ་རུ་འདི། །
རྒྱུག་ན་མགྱོགས་དར་ཨེ་ལོན་གཅིག །
མགྱོགས་ན་དཔོན་གོ་ཨེ་གོ་གཉིས། །
འབྲུག་མོའི་སྐྲ་བདག་ཨེ་ལོན་གསུམ། །
མོ་འདིས་མངོན་ལྐོག་གསལ་པོར་སྟོན། །
ཇུ་ཐིག་ཤར་བ་སྐྱ་དྲུག་གི། །
མགྱོགས་མོ་འདི་ལ་གསལ་པོར་ཕོབས། །
ཨ་ཙེ་མོ་ཡི་འབབ་ལུགས་ལ། །
དང་པོ་ནམ་མཁའི་བླ་མདུད་བབས། །
གནམ་སྔོན་པོ་ཁེབས་ཀྱིས་ནོན་ངོ་བབས། །
གདན་ས་མནན་ན་ནོན་ངོ་བབས། །
གཉིས་པ་ས་གཞིའི་བླ་མདུད་བབས། །
ས་མི་འགྱུར་བརྟན་གཞི་ཚུགས་པའི་ངོ༌། །
ཁྲི་མནན་ན་དཔོན་གོ་ཆོད་པ་བབས། །
སྐྱེ་འགྲོ་བདེ་ལ་འཁོད་པ་བབས། །
གསུམ་པ་རྒྱུ་མཚོའི་བླ་མདུད་བབས། །
མཐའ་ཡི་རྒྱ་མཚོ་ཆེན་པོ་ཡིས། །
ཆུ་ཕྲན་འུབ་ཀྱིས་འདུ་བ་བཞིན། །
ཆུ་མཐའ་གཞན་ལ་འགྲོ་ན་ཡང་། །
སླར་ཡང་རྒྱ་མཚོར་འཇུག་པ་ལྟར། །
འབྲུག་མོའི་སྐྲ་བདག་འོང་བའི་མོ། །
འོན་ཀྱང་གནས་མགོ་གཞན་ལ་འཁྱར། །
ཐ་མ་རང་ལ་འཁོར་བ་བབས། །



628
རྟ་རྒྱུག་ཁྲི་གསོལ།
ཡང་གཅིག་མོ་ཡི་དཔྱད་གཞི་ལ། །
ལྷ་སར་ནམ་མཁའི་བླ་མདུད་དེ། །
ལྷ་ངོ་དགུང་ལས་མཐོ་བའི་མོ། །
དགུང་གི་ཉི་ཟླ་འགྲོགས་པ་བཞིན། །
ལྷ་སྲུང་མི་འབྲལ་འགྲོགས་པའི་ངོ༌། །
རང་ས་མི་ཡི་བླ་མདུད་དེ། །
དབང་ཐང་ཞིང་གི་རེ་མིག་ལ། །
ལོངས་སྤྱོད་འབྲུ་དྲུག་སྨིན་པའི་ངོ༌། །
ཕྱི་ས་གཙང་པོའི་ཆུ་ལ་བབས། །
ཆུ་བོ་མི་འདུག་འགྲོ་ལ་བསྐོས། །
ཕྱོགས་བཞིར་སོང་ན་དོན་བཞི་འགྲུབ། །
དགྲ་བཞི་འདུལ་ན་ཐུལ་བའི་མོ། །
བུ་རྟ་འགྲོ་སྡོད་མང་བའི་མོ། །
ངན་གསུམ་འཕྲང་ལས་ཐར་བ་དང༌། །
འབྲིང་གསུམ་ནོར་བའི་སྐྱོན་དང་བྲལ། །
བཟང་གསུམ་མོ་ཡི་འབབ་ལུགས་འདི། །
གླིང་དཀར་པོའི་མོ་འདི་རན་ལེ་རེད། །
བུ་ཇོ་རུའི་མོ་ནི་བཟང་དྲགས་ཆེ། །
ཡང་ན་མོ་འདི་རྩེར་སོན་འདྲ། །
ཡང་ན་མོ་ཡིས་ཅི་ཐིག་བཤད། །
དེ་མིན་རྒྱུག་དང་གྲོགས་ངོ་ཆེ། །
དེ་ཡིན་མོ་ལ་འབབ་ལུགས་མེད། །
གོ་ན་རྣ་བའི་བུ་རམ་གྱིས། །



629
ཇོ་རུ་གསེར་ཁྲིའི་སྟེང་ལ་འགྱིང་།
མ་གོ་གླུ་ལ་འགྲེལ་བ་མེད། ། །
ཅེས་གསུངས་ཤིང་། ཇོ་རུའི་བསམ་པ་ལ་མོ་མ་མིང་དང་དོན་མཚུངས།
གླིང་དཀར་པོའི་བསྟན་སྲིད་ལ་མེད་མི་རུང་བ་ཞིག་རེད་དགོངས་ཏེ། དར་
དཀར་པོ་དྲི་མ་མེད་པ་ཞིག་མོ་མའི་མགུལ་དུ་འཕངས་ནས་འདོ་རྗེ་རླུང་གི་་
འཁྲུལ་འཁོར་ལྟར་ཕེབས་པ་དང༌། སྨན་པ་ཀུན་དགའ་ཉི་མའི་རྗེས་ན་བའི་
ཚུལ་ཚད་མེད་པ་ཞིག་བསྟན་ཏེ་སྨན་པ་ཉམས་ཚད་ཀྱི་གླུ་འདི་རྩེ་གླུ་འགྱུར་མོའི་
རྟ་ལ་དྲངས་ནས་བླངས་སོ། ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། ། །
བསླུ་མེད་དཀོན་མཆོག་རྣམ་པ་གསུམ། །
མི་འབྲལ་སྤྱི་བོའི་རྒྱན་དུ་བཞུགས། །
བཞུགས་ནས་བྱིན་གྱིས་བརླབ་ཏུ་གསོལ། ། ་
ང་འདྲ་ང་ངོ་མ་ཤེས་ན། །
རྨ་སྨད་འགོག་མོའི་ཇོ་རུ་རེད། །
དེ་ནས་ལྷ་རྗེ་རིན་པོ་ཆེ། །
གསོན་དང་ཞུ་རྒྱུ་འགའ་རེ་ཡོད། །
རྨ་སྨད་ཡུལ་གྱི་ཇོ་རུ་ང་། །
གོས་མེད་བསེར་བུས་གདུང་གདུང་ནས། །
ཕྱི་ཡི་ལུས་ཟུངས་ཟད་དང་གཅིག །
ཟས་མེད་བཀྲེས་པའི་གདུང་བ་དེས། །
ནང་གི་སྟོབས་དེ་ཉམས་དང་གཉིས། །
གཉེན་མེད་ཀུན་གྱིས་སྡང་བ་དེས། །
སེམས་ཀྱི་ཚོར་བ་ཉམས་དང་གསུམ། །



630
རྟ་རྒྱུག་ཁྲི་གསོལ།
དེ་གསུམ་ཚེ་ནད་འབྲལ་མེད་ལ། །
ཡང་ན་དེ་རིང་གསར་ནད་ཅིག །
ཅི་ཆ་མེད་པའི་ནད་ཅིག་བྱུང་། །
ཁོག་སྟོད་ཚ་བ་ཨེ་ཡིན་སྙམ། །
གཟེར་ལ་མེ་ལྕེ་འཆང་འདྲ་གདའ། །
སྐེད་པ་ཚ་གྲང་འཐབ་པ་སྙམ། ། །
ནང་ཚ་རླུང་ནག་འཚུབ་པ་འདྲ། །
ཁོག་སྨད་གྲང་བ་ཨེ་ཡིན་སྙམ། །
ཟུག་རྡུ་ཆུ་ཚན་འཁོལ་འདྲ་གདའ། །
སོང་ན་མི་བདེ་རི་ལས་ལྕི། །
བསྡད་ན་མི་བདེ་རླུང་ལས་ཡང་། །
ན་ཚ་འདི་དང་ཇོ་རུ་གཉིས། །
ཆུ་དང་འོ་མ་འདྲེས་པ་བཞིན། །
ཨ་ཙེ་ནད་ཀྱི་ལྕི་ཡང་ལས། །
ཕྱི་ཡི་ལུས་ཟུངས་ཟད་རོགས་མདའ། །
བར་གྱི་རྩ་རྒྱ་ཆད་དོགས་གདའ། །
ནང་གི་སེམས་རྒྱུ་རལ་ལ་ཁད། །
ཇོ་རུ་འཆི་རྒྱུ་ཨེ་ཡིན་ནམ། ། །
ཤི་ན་ཤི་ཡང་སྡུག་རྒྱུ་མེད། ། །
ཤི་བའི་བུ་ལ་དམ་ཆོས་མེད། །
འདུག་པའི་མ་ལ་ཟས་གོས་མེད། །
ནད་ལ་ཕན་པའི་ཟས་ཤིག་གནང་། །
འཚོ་འཆིའི་རྩ་ལ་གཟིགས་རོགས་མཛོད། །



ཇོ་རུ་གསེར་ཁྲིའི་སྟེང་ལ་འགྱིང༌།།
631
ཚ་གྲང་ནད་ལ་ངོས་འཛིན་དང༌། །
གནོད་པའི་གདོན་དེ་ཕུད་རོགས་གྱིས། །
གོ་ན་རྣ་བའི་བུ་རམ་གྱིས། །
མ་གོ་གླུ་ལ་འགྲེལ་བ་མེད། །
ཅེས་ གསུངས་ནས་ཤིན་ ཏུ་ ཉམ་ ཐག་ པའི་ཚུལ་ གྱིས་ བཞུགས་ པ་དང་།
ལྷ་རྗེས་དེ་རིང་སྨན་བཟུང་མེད་པས་རྩ་ལ་བལྟས་ན་ཆོག འོན་ཀྱང་དཀར་པོ་
ཆིག་ཐུབ་སོགས་ནད་སྤྱིའི་སྨན་ཁ་ཤས་སྨན་པའི་དམ་ཚིག་ཏུ་ལུས་དང་འབྲལ་
མེད་འཆང་ཡོད་པས། འཕྲལ་ནད་ཅིག་ཡིན་ན་ཕན་ཐོགས་འོང་སྙམ་ནས་ཇོ་
རུའི་ཕྱག་རྩ་ལ་ཞིབ་པར་བལྟས་པས། ཕྱི་ལུས་ལ་ན་ཚ་མ་དགོས་གདོས་བཅས་
ཟག་པའི་སྙིགས་མ་མེད་པར་ཤེས། ནང་རྩ་ཁམས་ཁྲག་དང་ཆུ་སེར་གྱི་རྒྱུ་བ་
བྲལ་ཞིང་རྩ་རླུང་ལུས་གསུམ་སྐྱོན་བྲལ་དག་པའི་རྟེན་འབྱུང་ཤར་བར་རིག་ནས་
ཅུང་འཛུམ་པའི་རྣམ་འགྱུར་གྱིས་གླུ་འདི་སྨན་པས་དར་དཀར་ལྡེམ་དྲུག་གི་རྟ་ལ་
དྲངས་ནས་བླངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
ལྟ་ན་སྡུག་པའི་ཞིང་ཁམས་ནས། །
སངས་རྒྱས་སྨན་གྱི་བླ་མ་དང༌། ། །
ཚངས་དབང་རྒྱུན་ཤེས་བུ་དང་ནི། །
འཚོ་བྱེད་གཞོན་ནུ་ལ་སོགས་པས། །
ཐུགས་རྗེས་བཟུང་ལ་བྱིན་གྱིས་རློབས། །
ང་དང་ང་ངོ་མ་ཤེས་ན། །
སྐྱེས་དར་མ་གཞོན་ཤི་མི་ཤོར་བའི། །
སྨན་པ་ཀུན་དགའ་ཉི་མ་ཟེར། །



632
རྟ་རྒྱུག་ཁྲི་གསོལ།
དེ་ནས་འགོག་མོའི་ཇོ་རུ་ལགས། །
གསོན་དང་ཞུ་རྒྱུ་འདི་འདྲ་གདའ། །
ནད་ལ་རླུང་མཁྲིས་བད་ཀན་གསུམ། །
ཆགས་སྡང་རྨོངས་པའི་རྒྱུ་ཡིས་བསྐྱེད། །
དེ་གསུམ་སྡོང་དང་སྡེབ་ལུགས་ཀྱིས། །
བཞི་བརྒྱ་རྩ་བཞིའི་ནད་རྣམས་བྱུང༌། །
མི་ན་གནས་པའི་སེམས་ཅན་ལ། །
ནད་རྒྱུ་དུག་གསུམ་མ་སྤངས་པས། །
ནད་ཤས་མེད་པའི་རྩ་མི་སྲིད། །
དེ་སྟེ་ཇོ་རུའི་རྩ་འདི་ལ། །
ནད་ཁམས་རྩ་རིགས་མི་དགོས་ཨང་། །
འབྱུང་བཞིའི་སྙིགས་ཁམས་ཡོད་མ་ཡིན། །
རྟེན་འབྲེལ་རྩ་ཁམས་དྭངས་པ་ལ། །
དཔྱད་ན་བརྡ་དོན་འདི་འདྲ་ཡོད། །
ནད་ཤས་རྩ་ལ་མི་གནས་པ། །
ནད་རྒྱུ་དུག་གསུམ་བྲལ་བའི་རྟགས། །
རྩ་འགྲོས་གསལ་ལ་དྭངས་པ་འདི། །
མཁྱེན་བརྩེ་སྒྲིབ་གཡོག་མེད་པའི་བརྡ། །
སྨན་པའི་སེམས་བཞིན་འཆར་བ་ལས། །
རྩ་ལ་ངེས་བརྟན་མི་གདའ་བར། །
སྤྲུལ་པས་གཞན་དོན་བྱེད་པའི་བརྡ། །
ནད་གདོན་རྩ་ལ་མ་ཤར་ན། །
སྨན་དཔྱད་སྨན་པས་མི་ཤེས་ཤིང་། །



633
ཇོ་རུ་གསེར་ཁྲིའི་སྟེང་ལ་འགྱིང་།
ལུས་དང་རྩ་གཉིས་མི་མཚུངས་ཏེ། །
རྩ་དང་ཇོ་རུ་མི་འདྲ་འདུག །
ཡང་ན་རྩྭ་འདི་སྒྱུ་མ་རེད། །
ཡང་ན་རྩྭ་འདི་སྤྲུལ་པ་རེད། ། ་
རྩ་འདི་བདེན་པ་ཡིན་པས་ན། ། ་
ཅི་བསམ་ལྷུན་གྱིས་གྲུབ་པའི་རྟགས། །
་
ལས་དོན་མཐའ་རུ་ཕྱིན་པའི་བརྡ། །
གོ་ན་རྣ་བའི་བུ་རམ་གྱིས། ། །
མ་གོ་གླུ་ལ་འགྲེལ་བ་མེད། །
ཅེས་གསུངས་ནས། ཇོ་རུས་སྨན་པ་མིང་དང་དོན་མཐུན་མཚུངས་་་
འདུག་དགོངས་ཏེ། དར་དཀར་པོ་དྲི་མ་མེད་པ་ཞིག་མགུལ་དུ་འཕངས་ཏེ།
འདོ་རྗེ་རྐྱང་རྒོད་འཕེར་བ་བཅིབས་ནས་གློག་འཁྱུག་པ་ལྟར་སྔོན་དུ་ཕེབས་པ་
དང༌། སྤྱི་དཔོན་གྱི་རྗེས་ཟིན་ཙ་ན། ཁུ་བོ་སྤྱི་དཔོན་དེས། ཇོ་རུ་དེ་ཙམ་
འགོར་ནས་གར་སོང་། ད་མགྱོགས་པར་ཕེབས་ན་མ་གཏོགས། གདོང་་་
བཙན་གྱིས་ཁྲི་མནན་ལ་ཉེ་བར་ཡོད་ཟེར་བ་དང༌། ཇོ་རུས་ཨ་ཁུ་གོང་མ་ལྷ་
ནས་བསྐོས་པ་དེ། རྟ་དུང་འགྲོས་འཕྲོག་ཤོར་ལ་ཅི་བྱེད། ལྷ་དང་བླ་མས་
དགོངས། ངས་ཀྱང་ལམ་ཞོར་ནས་ད་སྔ་ཡང་སྐྱེ་འགྲོ་སྤྱི་སྒེར་དོན་ཁ་ཤས་ཀྱང་
གྲུབ་སོང་། ཉམས་མཚར་བའི་ལྟད་མོ་འགའ་རེ་ཡང་རིག་སོང་། ད་ཡང་དེ་
འདྲ་ལས་མགྱོགས་རྒྱུ་དང་དལ་རྒྱུ་ཅི་མི་འདུག མགྱོགས་རྒྱུ་ཡོད་ན་ཨ་ཁུ་ཡང་
མགྱོགས་པར་རྒྱུག་དང་། འུ་ཅག་ཁུ་ཚན་ཁྲི་སུས་ནོན་ལ་ཁྱད་མི་འདུག་་་་
གསུངས་ནས། ཡར་ཙམ་ཕེབས་པ་དང་ཁྲོ་ཐུང་གིས་གདོང་བཙན་སྔོན་དུ་
ཤོར་བ་ལ། དོགས་པ་ཇོ་རུ་ལ་ཡོད་པ་དེ་ཕྱིར་འགྲོ་བར་མཐོང་། ད་ནི་
གདོང་བཙན་མ་གཏོགས་བདག་པོ་མེད། རྟ་མགྲིན་གྱི་ལུང་ལ་འཁྲུལ་བ་མེད་



634
རྟ་རྒྱུག་ཁྲི་གསོལ།
སྙམ། དགའ་སྤྲོ་ཁོག་ལ་མ་ཤོང་བས། ཅི་བྱེད་འདི་བྱེད་མེད་པར་ཡོ་འགྱུར་
རེ་བྱས་ནས་འགྲོ་བ་དང་འཕྲད་པས། ཁྲོ་ཐུང་གིས་ཇོ་རུ་མཐོང་ནས་དྲན་པས་
སྟོད་འཚངས། ཡིད་མ་བདེ་འཚུབས་སེ་སོང་ནས། ཅི་ཟེར་མེད་པར་ཧུ་ཤུ་
ཆེན་པོ་ཞིག་དང་ལྷན་དུ། ཡ་ཇོ་རུ་ཁྱོད་ཡར་རྒྱུགས་དང་། ཕྱིར་ལ་འོངས་པ་
ཅི་ཡིན། ང་ཡི་བུ་གདོང་བཙན་དེ་ག་ཙམ་སླེབས་སོང་། དེ་རིང་གི་རྟ་རྒྱུག་
གཏང་མ་དེ་སུས་ལོན་ས་འདུག་ཅེས་ཟེར།
ཇོ་རུས་ཨ་ཁུ་ ང་ནི་ ད་སྔ་གསེར་ ཁྲིའི་ རྩར་ ཐེངས་ གཉིས་ སླེབས་ཀྱང༌།
གསེར་ཁྲི་དང་གོས་གདན་སྟེང་འདུག་མ་ཕོད། གདོང་བཙན་པོའི་སྔོན་དུ་སུ་
མི་འདུག་ཀྱང་། མི་མི་རྡུལ་རྒྱུ་ཐོད་པ་རྡུལ། རྟ་མི་འདར་རྒྱུ་སྐྱིད་པ་འདར་
ནས་འགྲོ་བར་འདུག་པས། གསེར་ཁྲིའི་ རྩར་ སླེབས་ ཙམ་ན་ ཧ་ ཅི་ གོ་ སྟེ།
དངོས་གྲུབ་ཐོབ་ཁར་སྒྱིད་པ་འདར་གྱིན་འདུག་པས། ད་རུང་གྲོག་ཁ་ལ་བྱུང་
ན་ལྕེ་ཡིས་འཕུལ་བ་ལས། ཁྲི་ཚོ་མནན་བསམ་མི་འདུག ཕུ་ནུ་སུམ་ཅུའི་རྟ་
ཕོ་ གྲགས་ ཆེ་ བ་ དེ་ ཚོ་ ངས་ ཡར་ རྒྱུག་ མར་ རྒྱུག་ ཐེངས་ གཉིས་ བལྟས་ མྱོང་།
དབུགས་སྣ་ཁུལ་མོ་འབུད་འབུད། རྡུལ་ནག་རླངས་པ་ཤམ་མེ་མ་སོང་བར་རྟ་
གཅིག་ཀྱང་མི་འདུག དེ་སྟེ་ཁྲོ་ཐུང་གི་འཕར་བ་རྔ་ནག འདན་མའི་དངུལ་
ཕྲུག་ལྡེམ་པ་གཉིས་ཀྱིས་ཀྱང་མི་སྐད་གོ་བའི་རྟ་རེད་ཟེར་ཚོད་ལ། མི་སྐད་གོ་
ནས་བཤད་གོ་འདྲ་ཆོད་ན་མ་གཏོགས་དེ་རིང་རྒྱུག་གོ་ནི་མི་ཆོད་ངོ་མ་རེད།
དེ་རིང་གཏང་མ་དེ་གླིང་དཀར་དཔོན་རྒྱུད་མན་ཆད་ཐོབ། གོ་ས་མཐོ་བས་
ཕན་ཐོགས་མི་འདུག རྟ་ནི་ང་ཡི་རྐྱང་བུ་འདི་ལས་མགྱོགས་མེད་ངེས་རེད།
རྐྱང་བུ་འདི་ལ་དབུགས་སྣ་རིང་ཐུང་ཙམ་དང༌། ཤ་རྩ་དྲོས་པ་ཙམ་མ་བྱུང་བ་
འདི་རེད། སྐུགས་དེ་ཚོ་ང་ལ་ཅི་མཁོ་མི་འདུག་པས་ད་སྔ་ཡང་ཁྲི་ལ་མ་བསྡད།
ད་ཡང་ཨེ་འགྲོ་མི་འགྲོ་ཡིན། ང་མ་སོང་གདོང་བཙན་སླེབས་རྒྱུ་ཨེ་ཡིན་སྙམ་
ཞེས་གསུངས།



635
ཇོ་རུ་གསེར་ཁྲིའི་སྟེང་ལ་འགྱིང་།
ཁྲོ་ཐུང་གིས་ཚ་བོ་ཇོ་རུ་འདིའི་མགོ་ཞིག་སྐོར་མ་ཐུབ་ན། མི་པགས་འདྲེ་
འཛུལ་འདིས་ཅི་བྱེད་ཧ་མ་གོ་བསམས་ནས། ཡཱ་ཚ་བོ་བདེན། གླིང་དཀར་
པོའི་རྟ་རྒྱུག་གི་རྟིང་མ་འདི་གཞོན་ནུ་ཤེས་མེད་ཚོའི་སྣང་བ་བྲིད་སྤྱད་ཙམ་ལས།
དོན་ལ་ཚང་ངན་གྱི་གཞི་མ། དཀའ་ལས་ཀྱི་བསྣོན་པ་ལས་ཅང་མེད། དེ་ཚོ་
ཚ་བོ་ཁྱོད་ཀྱི་ཤེས་ནས་འདུག་པ་དེ་ངོ་མ་རེད། ད་རུང་དེ་ལ་གསལ་འདེབས་
དང་། ལོ་ཆུང་ཚོས་ཤེས་དགོས་རྒྱུའི་གཏམ་མང་པོ་ཁ་ ཏ་གོ་བཤད་གཉིས་
བསྒྲགས་ཏེ་ལོ་ནར་བགྲེས་པའི་ཨ་ཁུ་ང་ལ་བཤད་རྒྱུ་ཡོད་པས་ཉོན་ཨང་ཟེར་
ནས་མགོ་སྐོར་གྱི་གླུ་ཧུར་འཇམ་དལ་བ་རིང་མོའི་རྟ་ལ་དྲངས་ནས་གླུ་འདི་ལྟར་
བླངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
པདྨ་དབང་གི་ཕོ་བྲང་ནས། །
ཡི་དམ་རྟ་མགྲིན་དམར་པོ་མཁྱེན། །
ཁྲོ་རྒྱལ་ང་ལ་ཁ་འཛིན་མཛོད། །
ལུང་ལ་དོན་གྱི་རྒྱབ་བརྟན་མཛོད། །
ས་འདི་ས་ངོ་མ་ཤེས་ན། །
ཕུ་ལུང་དར་ཐང་གང་བ་རེད། །
ང་དང་ང་ངོ་མ་ཤེས་ན། །
གདོང་གི་ཁུ་བོ་ཁྲོ་རྒྱལ་ཟེར། །
དེ་ནས་ཚ་བོ་ཚུར་ཉོན་དང་། །
རྟ་རྒྱུག་གཏང་མ་ཟེར་བ་འདི། །
དཔྱད་ན་འདྲ་མ་འདི་འདྲ་གདའ། །
རྒྱག་ན་མི་དྲན་དགུ་དྲན་ལ། ། །



636
རྟ་རྒྱུག་ཁྲི་གསོལ།
དཀར་འོ་ཞོ་བཏུངས་ན་ཁ་ངན་འདོན། །
ལྟོགས་པས་མི་ཟ་དགུ་ཟ་ལ། །
དཔྱིད་ཀའི་མུག་ཤ་བཟང་ངོ་ཟེར། །
གླིང་རུས་མི་ཟེར་དགུ་ཟེར་ལ། །
རྟ་རྒྱུག་གཏང་མ་མཚར་དུ་ཟེར། །
དེ་ཚོ་ཐམས་ཅད་འཁྲུལ་བ་རེད། ། །
འཁྲུལ་ལུགས་རྩ་བ་བཤད་པས་ན། །
ཁྲིམས་རྔ་གསལ་བའི་འོད་ལྡན་དེ། །
དོན་ལ་ཤིང་སྐམ་ཀོ་བཏུམ་རེད། །
ཁྲིམས་དུང་དཀར་མོ་རྒྱང་གྲགས་དེ། །
དཔྱད་ན་འབུ་གོག་ཁོག་སྟོང་རེད། །
སིལ་སྙན་ཉི་མ་འབྲུག་གྲགས་དེ། །
ངོ་བོ་ལི་གིའི་ཆ་ལང་རེད། ། །
བཤས་ན་ཤ་ཚིལ་མི་འོང་ཞིང༌། །
བཞོས་ན་འོ་མ་མི་འབབ་ཅིང༌། །
གྱོན་ན་གོས་གོ་མི་ཆོད་ལོ། ། །
བཟས་ན་ལྟོ་ལ་མི་ཕན་ནོ། ། །
སྐྱ་ལོའི་སེང་ལྕམ་འབྲུག་མོ་དེ། །
གཤིབས་ན་ཟག་པའི་གཞི་མ་ཡིན། །
དཔོན་ཐོབ་གསེར་ཁྲི་གླིང་སྡེ་ཚོ། །
འགོ་འཛིན་རང་སྡུག་བསྣན་པ་ཡིན། །
ད་རུང་འདྲ་མ་འདི་འདྲ་གདའ། །
མངར་མོ་དུག་གི་འབྲས་བུ་དེ། །



637
ཇོ་རུ་གསེར་ཁྲིའི་སྟེང་ལ་འགྱིང་།
བཟས་ན་ཁ་མངར་ཆེ་ན་ཡང༌། །
ཁོང་དུ་སོང་ན་སྲོག་ལ་གཟན། །
སྡེ་འགོ་འཛིན་པའི་དཔོན་པོ་དེ། །
ཉན་ན་རྣ་བར་སྙན་ཙམ་ལས། །
དོན་དུ་སྡུག་ཁུར་གཞན་ལས་ཆེ། །
དེ་ཚོ་ཨ་ཁུས་ཁ་ཏ་ཡིན། །
རྟ་མ་རྒྱུག་ཁུ་ཚན་ག་ལེར་འགྲོ། །
གཏམ་ཞོར་སོང་ན་ལམ་ཐག་ཉེ། །
འཇིག་རྟེན་ཆགས་པའི་བསྐལ་བ་དང་། །
དེ་ནས་གནས་པའི་བསྐལ་བའམ། །
དེ་རྗེས་འཇིག་དང་སྟོང་བའི་དོན། །
ང་ཁྲོ་ཐུང་མིན་པ་ཤེས་མི་དཀོན། །
མིའུ་རིན་ཆེན་སྐྱེ་ལུགས་དང༌། །
སྐྱེས་ནས་འཁོར་བ་འཛིན་ལུགས་དང༌། །
ཤི་ནས་བར་དོའི་བགྲོད་ལུགས་གསུམ། །
ང་ཁྲོ་ཐུང་མིན་པ་ཤེས་མི་དཀོན། །
དེ་ཚོ་ཁྱེད་ལ་ཞིབ་པར་བཤད། །
བཤད་ན་དགོས་གལ་ཆེན་པོ་ཡོད། །
བོད་ཀྱི་མིའུ་གདུང་དྲུག་ལས། །
ཚོ་ཆེན་སྨུག་པོ་མཆེད་ལུགས་དང་། །
ཕུ་ནུ་སུམ་ཅུ་གྲོས་ལུགས་རྣམས། །
ང་ཁྲོ་ཐུང་མིན་པ་ཤེས་མི་དཀོན། །
དེ་ནི་ཁྱོད་ལ་བཤད་པ་ཡིན། །



638
རྟ་རྒྱུག་ཁྲི་གསོལ། །
གླིང་དཀར་མཐའ་ཡི་རྒྱལ་ཁག་བཞི། །
སེར་པོ་ཧོར་དང་ཁྲ་བོ་མོན། །
ནག་པོ་བདུད་དང་སྨུག་པོ་འཇིང་། །
དེ་ཚོ་རུས་ཀྱི་གྲོལ་ཕུག་དང་། །
བློན་གྲལ་འོག་སྡེའི་མང་ཉུང་རྣམས། །
ང་ཁྲོ་ཐུང་མིན་པ་ཤེས་མི་དཀོན། །
དེ་སོགས་ཁྱོད་ལ་བཤད་པ་ཡིན། །
བཤད་ན་དོན་འབྲས་ཡོད་པའི་གཏམ། །
དེ་མིན་དོན་མེད་འཆལ་གཏམ་ལ། །
སྙན་མོ་གླུ་ཡི་མདུད་བཀྲོལ་དང་། །
དམ་པོའི་ཚིག་གིས་བརྡ་སྤྲོད་རྣམས། །
ཇོ་རུ་ཁྱོད་ལ་བཤད་པ་ཡིན། །
གོ་ན་རྣ་བའི་བུ་རམ་གྱིས། །
མ་གོ་གླུ་ལ་འགྲེལ་བ་མེད། །
ཅེས་གསུངས་པ་དང་། ཇོ་རུས་ཨ་ཁུས་བཤད་པ་དེ་ཚོ་བདེན་ཡང་།
ད་ང་རང་གི་བསམ་ཚོད་ཀྱི་ལོ་རྒྱུས་འདི་འདྲ་ཡོད་གསུངས་ནས་གླུ་འདི་རྩེ་གླུ་
འགྱུར་མོའི་རྟ་ལ་དྲངས་ནས་གླུ་འདི་ལྟར་བླངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
སངས་རྒྱས་ཆོས་དང་དགེ་འདུན་གསུམ། །
མི་འབྲལ་སྤྱི་བོའི་རྒྱན་དུ་བཞུགས། །
ས་འདི་ཕུ་ལུང་དར་ཐང་རེད། །
ང་འདྲར་འགོག་མོའི་ཇོ་རུ་ཟེར། །



639
ཇོ་རུ་གསེར་ཁྲིའི་སྟེང་ལ་འགྱིང༌།།
དེ་ནས་ཨ་ཁུ་ཚུར་ཉོན་དང་། ། །
གླིང་དཀར་རྟ་ཡི་མགྱོགས་དར་འདི། །
ཆེ་བསམ་སྐྲག་འཇིགས་ང་ལ་མེད། །
ཆུང་བསམ་རེ་འཁང་ང་ལ་མེད། །
རང་རང་ལས་ཀྱི་བགོ་སྐལ་དང༌། །
གོང་མ་ལྷ་ཡིས་བཀོད་ལུགས་རེད། །
སྲིད་པའི་ཁོག་སྦུབས་ཆེན་མོ་དང༌། །
གཏམ་རྒྱུད་མིའུ་འགྲམ་བཅག་གཉིས། །
ཐང་ཡིག་རིན་ཆེན་སྒྲོན་མེ་གསུམ། །
ཇོ་རུ་ང་ལ་རྫོངས་ཆོས་ཡོད། །
ཨ་ཁུའི་སློབ་སྟོན་མི་དགོས་ལོ། །
མགོ་མི་མཛའ་དགོ་བོའི་ཅོག་ཞྭ་དེས། །
ཕ་ཁུའི་མིག་ལམ་བརྒྱུད་བརྒྱུད་ནས། ། །
མགོ་རྨོག་དཀར་ཅན་ཞིག་ཡོང་སྙམ་མེད། །
རྒྱབ་བེའུ་སློག་ཤིག་གིས་བཟས་བཟས་ནས། །
བར་ཕུ་ཐུང་ཅང་ཞིག་ཡོང་སྙམ་མེད། །
མི་གཉོམ་ཆུང་ཀུན་གྱིས་བརྙས་བརྙས་ནས། །
དབང་བཙན་པོའི་དཔོན་ཞིག་ཡོང་སྙམ་མེད། །
སྐྱི་སེར་ལྷགས་པས་སྡང་སྡང་ནས། །
གཡུ་སྦྲ་ལོན་ན་ཨ་རེ་བསམ། །
གྲོགས་འདོད་ཡིད་ལ་ཤར་ཤར་ནས། །
སྲུ་འབྲུག་མོ་ཐོབ་ན་ཨ་རེ་བསམ། །
དེ་འདྲའི་གླུ་ལེན་མི་ཁམས་ཤིང་། །



640
རྟ་རྒྱུག་ཁྲི་གསོལ།
སྔ་མི་ཉན་མི་ཁ་འོང་དོགས་ཡོད། །
ཕྱི་མི་ཉན་གདན་ས་ཤོར་དོགས་ཡོད། །
ད་མི་འདུག་སོང་ན་བསམ་དོན་འགྲུབ། ། ་
ཨ་ཁུའི་ཐུགས་ལ་དེ་ལྟར་ཟུངས། །
ཞེས་གསུངས་ནས་འདོ་རྗེ་རྐྱང་རྒོད་འཕེར་བ་བཅིབས་ནས་གློག་འཁྱུག་
པ་ལྟར་ཕེབས་པ་དང་། དེ་ནས་ཁྲོ་ཐུང་སེམས་མ་བདེ་བར་ཅི་བྱ་གཏོལ་དང་
བྲལ་བར་སོང་། ཕུ་བོ་རྒྱ་ཚ་དེས་ཁྲབ་དཀར་ཟླ་བ་གཤོག་དྲུག་དེ་གཅེར་ཁྲབ་
བྱས། མཚོན་ཡ་ཟི་དཀར་ཕྲན་དེ་རུམ་གྲི་བྱས་ཏེ་ཕེབས་ཤིང༌། རྗེས་ཟིན་ལ་
ཁད་ཀྱི་དུས་དེར། ཕུ་བོ་རྒྱ་ཚ་འདི་ནང་དཔའ་རྟུལ་དཔུང་བ་འཕུར་བ་འདི།
ཕྱི་དགྲ་ཐོག་རྒྱབ་ཅིག་བྱུང་ན་ཅི་བྱེད་བལྟ་དགོས་དགོངས་ནས། མི་ནག་རྟ་
ནག་ཅན་དགུང་སྟོང་གནམ་ལ་ཆར་སྤྲིན་འཁྲིགས་འདྲ། མཚོ་ལ་གྲིབ་སོ་གུག་
འདྲ། ལྕགས་མདུང་ནག་པོ་གནམ་ལ་བསྙེགས་འདྲ་ཞིག་བཟུང་སྟེ། ཀི་བསོ་
ཧོ་གསུམ་གྱི་སྒྲས་གནམ་ས་གས་པ་ལྟ་བུར་བྱས་ནས་རྒྱུ་ཚའི་སྟེང་ལ་ཆས་ནས་
འོང་བ་དང་། དེ་ཚེ་དཔའ་འབུམ་པ་རྒྱ་ཚ་ཞལ་དཀར་གྱིས་གཟིགས་ནས་འདི་
བདུད་སྲིན་ཞིག་གི་ཆོ་འཕྲུལ་ཡིན་པ་མ་གཏོགས་འདི་འདྲ་མི་སྲིད། དེ་རིང་
གླིང་དཀར་དགའ་སྤྲོའི་རྟ་རྒྱུག་ཐོག་བབས་འོང་ལུགས་འདི། སྤྱིར་གླིང་་་་
དཀར་དང་སྒེར་རྒྱུ་ཚ་ང་ལ་བརྙས་བཅོས་ཚད་མེད་ཅིག་རེད། འདིའི་གདོང་
ལེན་དུ་རྒྱ་ཚ་ང་ཤི་ཡང་འགྱོད་པ་མེད་སྙམ་ནས། མཚོན་ཡ་ཟིའི་གྲི་མགོར་
འཆང་ནས་བསྒུགས་པ་དང་། དེ་མ་ཐག་མི་ནག་དེས་མདུང་གསོར་ཏེ། རྒྱ་
ཚ་ལ་བདུད་ཀྱི་འོ་རེ་དྲུག་འགྱུར་ལ་དྲངས་ནས་གླུ་འདི་བླངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
ཟངས་བྲག་དམར་པོའི་ནང་ཤེས་ནས། །



ཇོ་རུ་གསེར་ཁྲིའི་སྟེང་ལ་འགྱིང་།
641
དམར་པོ་བཙན་གྱི་སྡེ་ཚོགས་མཁྱེན། །
ང་དང་ང་ངོ་མ་ཤེས་ན། །
ཕ་ནི་བདུད་དང་མ་ནི་བཙན། །
བདུད་བཙན་འདུད་པའི་སྲས་པོ་ལ། །
བེ་རུའི་ཉི་མ་རྒྱལ་མཚན་ཟེར། །
ཕྱེད་ཀ་ཧོར་དང་ཕྱེད་ཀ་བདུད། །
ཧོར་བདུད་དཔུང་གི་རུ་འདྲེན་ཡིན། །
དེ་ནས་མི་དཀར་རྟ་དཀར་ཅན། །
ཉོན་དང་ལོ་རྒྱུས་འདི་འདྲ་ཡོད། །
ན་ནིང་དགུན་གྱི་དུས་ཚོད་ལ། །
འཇའ་ཆེན་ཡོལ་མོའི་གྲུ་ཁུག་ནས། །
སྐྱ་ལོའི་སེང་ལྕམ་འབྲུག་མོ་དེ། །
ཁེར་འཁྱམ་ཐང་ནས་རྙེད་པ་ཡིན། །
སེང་ལྕམ་བུ་མོས་འདི་སྐད་ཟེར། །
སྐྱ་ལོ་མི་རྒྱུ་འཁོར་དང་བཅས། ། །
རང་རྒྱུད་རང་དབང་ཆེ་བས་ན། །
ཁྱེད་ལ་མགོ་འབུལ་བྱས་ཏེ་ཟེར། །
བཤད་པ་ཚིག་གི་བཞག་མཚམས་ལ། ། ་
ཐེལ་ཙེ་མ་ཉམས་ཁྲིགས་སེ་ཡོད། །
འབྲུ་དྲུག་ཟོར་བས་བརྔས་མཚམས་སུ། །
སོག་མའི་བུག་ག་རིགས་སེ་ཡོད། །
སྐྱ་ལོའི་མི་རྒྱུ་འཁོར་བཅས་རྣམས། །
ཨ་ཕོ་ང་ཡི་ལག་ན་ཡོད། །



642
རྟ་རྒྱུག་ཁྲི་གསོལ།
དེ་མིན་སྐད་ཆ་བཤད་པས་ན། །
སྒང་གསུམ་རོ་ཡིས་བཀང་ལེ་གཅིག །
གཤོང་གསུམ་ཁྲག་གིས་བཀང་བ་གཉིས། །
གླིང་དཀར་མངའ་འོག་བསྡུ་ལེན་ཞིག །
མ་བྱས་བསྡད་ན་ཧོར་བདུད་མིན། །
གོ་ན་རྣ་བའི་བུ་རམ་གྱིས། །
མ་གོ་གླུ་ལ་འགྲེལ་བ་མེད། །
ཅེས་ཟེར་བ་དང༌། འབུམ་པའི་རྒྱ་ཚ་ཞལ་དཀར་དེས་སྐྱ་ལོའི་མི་རྒྱུ་
འཁོར་བཅས་དེ། ནང་ཕུ་ནུའི་ལག་ལ་འཇོག་བསམ་མེད། ཁྱོད་ཧོར་བདུད་
ལག་ལ་སྤྲད་པས་ན། དཔའ་རྒྱ་ཚ་ཤི་བའི་རོ་དང་འདྲ། དེ་སྟེ་འདྲ་མ་འདི་
འདྲ་ཡོད་གསུངས་ནས་དཔའ་གླུ་ངར་མ་འདི་བླངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
དཀོན་མཆོག་རིན་ཆེན་རྣམ་གསུམ་མཁྱེན། །
ཁ་འཛིན་མཛོད་དང་གོང་མའི་ལྷ། །
ང་དང་ང་ངོ་མ་ཤེས་ན། །
མཁར་མི་འགྱུར་དངུལ་ཆུ་ཁྲོ་རྫོང་ནས། །
དཔའ་མི་འགྱུར་རྒྱ་ཚ་ཞལ་དཀར་ཡིན། །
ཤར་རྒྱ་ནག་རྒྱལ་པོའི་སྲས་མོ་ནི། །
ཆེ་བ་ལྷ་དཀར་སྒྲོལ་མ་དེ། །
སེང་བློན་རྒྱལ་པོའི་ཇ་མ་རེད། །
ཞལ་དཀར་ང་ཡི་མ་ཡུམ་རེད། ། །
འབྲིང་བ་ག་ཟི་ལྷ་མོ་དེ། །



ཇོ་རུ་གསེར་ཁྲིའི་སྟེང་ལ་འགྱིང་། །
643
ཧོར་གུར་དཀར་རྒྱལ་པོའི་བཙུན་མོ་རེད། །
སྲས་ལྷ་བུ་ལེགས་པོའི་མ་ཡུམ་རེད། །
ཆུང་བ་འཇང་བཟའ་མེ་ཏོག་སྒྲོན། །
འཇང་ས་དམ་རྒྱལ་པོའི་བཙུན་མོ་རེད། །
འཇང་ཕྲུག་གཡུ་ལྷའི་མ་ཡུམ་རེད། །
རྒྱུ་ཚ་འཇང་ཕྲུག་ལྷ་བུ་གསུམ། ། །
རྒྱུ་མི་ཆེན་རྒྱལ་པོའི་ཚ་བོ་རེད། །
རྟ་རྒྱ་བྱ་ཆུ་བྱ་རྨ་བྱ་གསུམ། །
རྒྱ་ཏུང་ཁུན་རྒྱལ་པོའི་རྟ་རྒྱུད་རེད། །
རྒྱ་བྱ་ཞལ་དཀར་ཞོན་རྟ་རེད། །
ཆུ་བྱ་འཇང་སྲས་ཆིབས་རྟ་རེད། །
རྨ་བྱ་ལྷ་བུའི་ཆིབས་རྟ་རེད། །
མཚོན་ཡ་ཟི་འགུ་ཟི་ཨ་ཟི་གསུམ། །
རྒྱུ་མི་ཆེན་རྒྱལ་པོས་གནང་ལེ་རེད། །
ཨ་ཟི་དུག་རལ་འབར་བ་དེ། །
ད་ལྟ་སེར་པོ་ཧོར་ན་ཡོད། །
ཧོར་སྡིག་ཆེན་ཤན་པའི་ལག་ན་ཡོད། །
འགུ་ཟི་གུ་སེ་སྐྱ་རིང་དེ། །
ད་ལྟ་སྨུག་པོ་འཇང་ན་ཡོད། །
འཇང་ལྷ་བུ་ཡི་ལག་ན་ཡོད། །
རྣོ་ཆོད་ཡ་ཟི་སྐར་ཕྲན་དེ། །
མི་གཞན་ལ་མ་གཏད་རང་གིས་བཟུང༌། །
འཆང་ན་རང་སྲོག་སྐྱོབ་པ་ཡིན། །



644་
རྟ་རྒྱུག་ཁྲི་གསོལ།
འཕྱར་ན་དགྲ་དཔུང་འདུལ་བ་ཡིན། །
ཐེའུ་རང་མགར་བས་བརྡུངས་ལེ་རེད། །
མི་ཕལ་བའི་གྲི་དང་འདྲ་ལེ་མིན། །
དཔའ་ཁྱོད་འདྲ་ཐུག་ན་དགའ་བ་ལ། །
ཁྱོད་དང་འུ་བུ་གཉིས་པོ་ལ། །
བར་བ་སྐྱི་སེར་རླུང་ལས་མེད། ། །
ཁྲག་འཐུང་དོག་མོའི་ས་ལས་མེད། །
ལྟད་མོ་ཨ་སྔོན་དགུང་ལས་མེད། །
སྐྱ་ལོ་མི་རྒྱུ་འཁོར་བཅས་དེ། །
དགྲ་ཕ་རོལ་ལག་བཞག་མ་དགོས་ཨང་། །
གླིང་ཕུ་ནུའི་ལག་ལ་སྤྲོད་པ་མིན། །
གཏམ་གོ་ན་རྣ་བའི་བུ་རམ་གྱིས། །
མ་གོ་གླུ་ལ་འགྲེལ་བ་མེད། །
ཅེས་གསུངས་ནས་གྲི་ཡ་ཟི་སྐར་ཕྲན་གཅིག་གཡུགས་པས་བར་སྣང་སྟོང་
པ་ལས་གང་ལ་མ་ཕོག་སྟེ་ཇོ་རུ་སྐྱ་ལངས་སེ་སྣང་འདུག་པར། ཇོ་རུས་ཨ་ཕོ་
ཞལ་དཀར་ཁྱོད་ངའི་སྤྲུལ་བདེའི་གདོང་ལ་ལངས་དོན་ཅི་ཡིན། ཁྱོད་ཀྱིས་
ངའི་ངོ་ལེན་མ་བྱས་ན། གླིང་དཀར་འུར་གྱིས་བཀང་ལེ་ཞིག་བྱུང་ན། ཕུ་ནུ་
རྣམས་དང་འཐབ་མདོག་གྲོས་མདོག་བྱེད་ཀྱིན་འདུག་ཚེ། ཁྱོད་རྒྱུག་སྟེ་་་་
གསེར་ཁྲི་མནན་ཨེ་ཡོད་སྙམ་པ་ཡིན་མོད། ད་ཕུ་བོ་ཁྱོད་ལ་གསེར་ཁྲི་མ་མཁོ་
ན། ཇོ་རུ་ང་ལ་དགོས་མཁོ་མེད་གསུངས་ནས་རྟ་ལས་བབས་ཏེ། བེའུ་སློག་
སྟེང་ དུ་ སྐུ་ གཅེར་ བུར་ བཞུགས་ ནས་ བག་ ལྷོད་ པར་ མཛད་ ནས་ བཞུགས།
འབུམ་པ་རྒྱ་ཚ་ཞལ་དཀར་དེས། ཨ་སྐྱིད་ཇོ་སྐྱིད་རིན་པོ་ཆེ། ཇོ་རུ་དགོངས་
པ་མཐོ་རྒྱུ་ལགས། ང་ལ་ཉམས་ཚོད་དགོས་དོན་མེད། ཇོ་རུ་ཁྱོད་ལ་ལྷ་བླ་



ཇོ་རུ་གསེར་ཁྲིའི་སྟེང་ལ་འགྱིང་། །
645
མའི་ལུང་བསྟན་སོགས་གང་ལ་བསྐོར་ཡང་བདུད་བཞི་ཟིལ་གྱིས་གནོན་ངེས།
ཁེབས་ཆེན་གནམ་གྱིས་ཁེབས་དཀའ། ཆུམས་ཆེན་ས་ཡིས་ཆུམས་དཀའ་བ་
ཞིག་ཡིན་པས། དེའི་ཞབས་ཏོག་བསྟན་འགྲོའི་སྤྱི་དོན་ལ་བསམ་བློ་བཏང་
ནས་ནོག་འཁོན་འདི་བྱེད་པའི་རྩ་བ་ལས། ང་ལ་གསེར་ཁྲི་དང་འབྲུག་མོ་ཨེ་
ལོན་པའི་རེ་བ་མེད། གལ་ཏེ་ངས་ལོན་ཡང་ཁྱོད་ལ་འབུ་ལེ་བསམས་ཡོད།
ད་སེམས་ཅན་དོན་ལ་སངས་རྒྱས་འོ་མི་བརྒྱལ་ཟེར་བ་ཡོད་པས། རྫུ་འཕྲུལ་གྱི་
ཤུགས་ཕྱུངས་པ་ལས། ལེ་ལོ་མཛད་ན་བསྟན་འགྲོའི་བདེ་སྐྱིད་ལ་བར་ཆད་
འོང་དོགས་ཡོད། ཚུར་མཐོང་མིའི་ངོར་གདོང་བཙན་གྱིས་ཁྲི་མནན་ན་རྫུ་
འཕྲུལ་ཡོད་ཀྱང་ཕན་དཀའ་བས་ཐུགས་ལ་ཟུངས་ཤིག རྒྱ་ཚའི་གསུང་བདེན་
པར་དགོངས་ནས་ན་བཟའ་མནབས་ཏེ་ཆིབས་གོང་དུ་ཕེབས་པར་གདའོ། ། །
དེ་ལྟར་ཞལ་དཀར་དང་འཕྲད་ནས། ། འདོ་རྗེ་མགྱོགས་པའི་འཕྲུལ་་་
འཁོར་དེ་བཅིབས་ནས་ཡར་ཕེབས་པ་དང་། མདུན་གྱི་ནམ་མཁར་སྤྲིན་་་་
དཀར་ལང་ལོང་གཡོ་ཞིང་འཇའ་འོད་འཁྲིགས། ལྷ་དང་ལྷ་མོ་མང་པོ་བྱོན་ཏེ།
དེ་ནས་མ་ཨ་ནེ་གོང་སྨན་རྒྱལ་མོ་དེས། བུ་ཇོ་རུ་ལ་མ་བཞུགས་མགྱོགས་པར་
རྒྱུགས། གདོང་བཙན་པོ་སྔོན་དུ་ཤོར་ནས་ཐལ། བརྙས་འཆོས་ལེ་ལོ་རྣམ་
གཡེང་གསུམ། གཞན་དོན་མི་འགྲུབ་སྐྱོན་གསུམ་ཡིན། རྟ་གཡུ་བྱ་དགྲ་ལྷས་
ཟིན་ན་ཡང་། བུ་གདོང་བཙན་མི་ཟིན་ཤོར་ཉེན་ཆེ། ཞེས་གསུངས་ནས་
བྱུང་བ་དང་། གུ་རུའི་ཕྲག་གཡོན་གྱི་ཐུར་ལམ་ཕྲ་མོ་ནས་གསེར་ཁྲི་དང་ཉེ་
བར་གདོང་བཙན་སླེབས་པར་དགྲ་ལྷ་གཉེན་སྟག་དམར་པོས་རྟ་གཡུ་བྱ་ལ་ལྷད་
བཏང་བས། གཡུ་བྱ་དབུགས་སྡེབས་ངང་འགྱེལ་སོང་སྟེ། གདོང་བཙན་
གྱིས་རྟ་གཡུ་བྱའི་ཁ་འཆང་ནས་འཐེན་ཡང་། ལངས་མ་ཐུབ་པས་ཅི་བྱ་མེད་
པར་གསེར་ཁྲིའི་རྩར་ཐོན་པ་ཤེས་ནས། རྟ་བསྐྱུར་ཏེ་རྐང་ཐང་གིས་ཁྲི་རྩེར་
རྒྱུག་ཚེ། དགྲ་ལྷ་ཝེར་མ་རྣམས་ཀྱིས་ས་ཁུག་བསྣན་ཏེ། གདོང་བཙན་སོང་



646
རྟ་རྒྱུག་ཁྲི་གསོལ།
ཡང་ཁྲི་དང་ཉེ་རིང་སྔར་བཞིན་ལས་ས་མ་ཆོད་པར་ལུས། །
སྐབས་དེར་ཇོ་རུ་འདོ་རྗེ་རླུང་གི་འཕྲུལ་འཁོར་བཅིབས་ནས་ཕེབས་ཏེ།
ཇོ་རུ་དུ་མ་ཞིག་ཏུ་སྤྲུལ་ནས། ཇོ་རུ་ལ་ལས་རྟ་གཡུ་བྱ་བཤས་ན་ཤ་ཚོ་ཞིམ་ཆེ་
ཟེར་རྟ་བཤའ་ཚུལ་བྱས་ཏེ། ལ་ལས་གྲི་བཏོན། ལ་ལས་སྒ་བཤུ་བ་སོགས་
བྱས་པས། གདོང་བཙན་ནི་རྟ་གཡུ་བྱ་ལ་འཕངས་སེམས་ཚད་མེད་པ་ཞིག་
སྐྱེས་ནས་ཕྱིར་བརྒྱུགས་ཏེ་ཇོ་རུ་རྣམས་ལ་ཕྱག་ཕུལ་ནས། རྟ་མ་བཤའ། རྟ་
འདི་སླར་སོས་ཐབས་ཤིག་བྱུང་ན། ཅི་གསུངས་བསྒྲུབ་པའི་ཁས་ལེན་བྱེད་
ཅེས་ཞུས་ཤིང༌། ཇོ་རུས་འོ་ན་ངས་རྒྱ་ནག་པོའི་ཇ་རྫོང་ཕབ་ཚེ་རྟ་འདི་ཐེངས་
གཅིག་ང་ལ་ཨེ་གཡར། དེ་གཡར་ན་ངས་གསོ་བའི་གདམས་པ་ཡོད་གསུངས་
པས། གདོང་བཙན་གྱིས་ཐེངས་གཅིག་མི་དགོས་ཐེངས་གསུམ་ལ་གཡར་ཆོག་
ཞུས་ཏེ། ཇ་རྫོང་ཕབ་སྐབས་རྫུ་འཕྲུལ་གཅིག་པུས་མི་འདུལ་བར་དེའི་རྟེན་
འབྲེལ་གྱི་བྱུང་བ་ཡིན་ཟེར་རོ། །དེ་ཚེ་ཇོ་རུས་གཡུ་བྱའི་རྣ་བར་ཞལ་གཏུགས་ཏེ་
ཀི་སྟོང་སྒྲ་གྲགས་པ་གསུམ་བྱས་ནས། ཟླ་བ་སྒྲ་གཅན་ལས་གྲོལ་བ་ལྟར་གཡུ་
བྱ་སྔར་བཞིན་སོས་སོ། །
དེ་ཚེ་ཕུ་ནུ་ཕལ་ཆེར་ཞིག་དེར་སླེབས་ཚེ། ཇོ་རུས་འདོ་རྗེ་མགྱོགས་པའི་
འཕྲུལ་འཁོར་བཅིབས་པས་གསེར་ཁྲིའི་སྟེང་དུ་ཕེབས་སོ། །དེ་ཚེ་སྟག་རོང་དང་
གདོང་བཙན་གྱི་ལས་ཀླུང་གི་སྟོབས་ཤུགས་རྫོགས་པ་ལ་ཟླ་བ་གང་བ་ལྟ་བུ་དང༌།
ཆེ་རྒྱུད་ཀྱི་ཚོགས་ནི་ཉི་མ་ལྟར་གསལ་ཞིང་། ཇོ་རུ་ཉིད་ནི་སྒྲ་གཅན་དང་།
ཆུང་འབྲིང་ཐུལ་ཕྲན་དང་བཅས་པ་ནི་སྐར་ཚོགས་ལྟར་རྒྱུ་བའི་ཚུལ་འདྲ་བ་
དང་།། ཉི་ཟླའི་སྟོབས་འཕྲོག་པ་དང་། སྐར་མའི་ཚོགས་ལ་མི་གནོད་པས་དེ་
གསུམ་གྱི་རྒྱུ་མཚན་གྱིས་ཇོ་རུ་སྒྲ་གཅན་གྱི་དཔེར་བཀོད་ཅིང༌། ལས་ཀླུང་གི་
སྟོབས། དགྲ་ལྷ་ཝེར་མ་རྣམས་ཀྱི་ནུས་པའི་ཤུགས། རྐྱང་བུགས་བང་ལས་
འཕུར་བ་དང་། བབས་པ་ལྟ་བུའི་རྒྱུ་མཚན་མ་ཡིན་པར། ལས་ཀླུང་གི་



647
ཇོ་རུ་གསེར་ཁྲིའི་སྟེང་ལ་འགྱིང་།
ཤུགས་དྲག་པོའི་སྟོབས་ཀྱིས་གསེར་ཁྲི་ལ་མངའ་བསྒྱུར་ཏེ་རྟ་རྒྱུག་གི་གཏང་མ་
ཆོད་པའི་གྲགས་སྙན་གྱི་བ་དན་སྲིད་པའི་རྩེ་མོར་བསྐྱོད། །
དེ་མ་ཐག་སྐུ་མཚན་དཔེའི་གཟི་འོད་འབར་བའི་རྣམ་པ་ཇི་ལྟ་བ་བཞིན་
སྣང་བར་མཛད་ཅིང་། འཇིག་རྟེན་གྱི་སྐྱེ་བོ་ཕལ་མོ་ཆེའི་སྙིང་ལ་དགའ་སྤྲོ་
རྣམ་པར་རྒྱས་པའི་ཉི་མ་ཤར། རེ་བ་ཡོངས་སུ་གང་བའི་བདེ་སྐྱིད་ཀྱི་སྣང་བ་
དཀར་པོས་ཕྱོགས་ཀུན་ཁྱབ་སྟེ། གཟུགས་ཅན་གྱི་དགྲ་དང་། གཟུགས་མེད་
བགེགས་ཀྱི་དཔུང་ཚོགས་ཀྱི་ཕྱོགས་ཀུན་ལ། མཐུ་དང་སྟོབས་དང་ནུས་པས་
རྩོད་པ་དང༌། འགྱེད་པ་སོགས་ཕྱོགས་ལས་རྣམ་པར་རྒྱལ་བའི་འཕྲིན་ལས་
རྒྱལ་མཚན་ཆེན་པོ་གསར་དུ་བསྒྲེངས་པའི་དྲུང་དུ། ལྷ་མི་ལྟད་མོར་འདུས་
པའི་འཚོགས་ཀྱིས་རྔམ་ཆེན་གྱི་ལས་ཀ་རྟ་རྒྱུག་གི་རྒྱལ་ཁ་ཐོབ་པ་ནི། དཔེར་
ན་དབྱར་དུས་ཆར་སྤྲིན་རྣམ་པར་རྒྱས་པའི་འབྲུག་སྒྲ་མཐའ་ལས་གྲགས་ཀྱང་།
ས་གཞི་འདར་བ་ལྟ་བུའི་ས་འོག་དང་། ས་སྟེང་། ས་བླའི་འགྲོ་བ་ཕལ་མོ་
ཆེས་མཐོང་ཐོས་ཅི་རིགས་པས་ཁྱད་པར་མཛད་ཅིང༌། དེ་ཚེ་ཇོ་རུའི་སྐུ་ཇི་ལྟ་
བ་བཞིན་དུ་འཁྲུངས་ནས་སྦས་ཚུལ་དུ་བཞུགས་པ་ནི། ཉི་མ་སྤྲིན་རུམ་དུ་
གནས་པ་དང་། པདྨ་འདམ་གྱི་སྦུབས་སུ་གནས་པ་བཞིན་དུ་མཆིས་སོ། །
ད་ནས་བཟུང་ཆས་ངན་ལུས་ངན་གྱི་རྣམ་པ་དོར་ཞིང་། མཚན་དཔེའི་
ངོ་མཚར་དུ་མའི་གཟུགས་སྐུའི་བཀོད་པ་ལྷ་མིའི་འགྲོ་བ་མཐའ་དག་གི་མིག་གི་
བདུད་རྩིར་སྣང་བར་མཛད་པ་ན། ས་ཆེན་པོ་འདས་ཀྱང་མངའ་ཐང་གི་ཟིལ་
མ་ཐེག་པའི་རྣམ་འགྱུར་གྱིས་འདར་ཞིང་གཡོ་བ་དང་། ནམ་མཁའི་འཇའ་
སྤྲིན་གྱི་གུར་ཁང་ནས། ལྷ་སྲུང་མང་པོས་བཀྲ་ཤིས་གླུ་དབྱངས་སྒྲོག་ཅིང་མེ་
ཏོག་གི་ཆར་བབས། དེ་ཚེ་པདྨ་དབང་གི་སྤྲུལ་པ་རྟ་མཆོག་འདོ་རྗེ་རྐྱང་རྒོད་
འཕེར་བ་དེས་རྟ་སྐད་ལན་གསུམ་འཚེར་བས་གཡོས་ཤིང་བྲག་རལ་བའི་རྐྱེན་
གྱིས་ཤེལ་བྲག་གཏེར་སྒོ་རང་ཕྱེ་སོང་། རྨ་སྤོམ་ར་དང་། གཉེན་གེར་མཛོ།



648
རྟ་རྒྱུག་ཁྲི་གསོལ།
ཀླུ་གཙུག་ན་རིན་ཆེན་ཇ་འདྲེན་དང་བསུ་བ་ཆས་ནས་བྱུང་བའི་སྐབས་ཤེལ་བྲག་
གི་གཏེར་ཁ་ནས། རྨོག་ཁྱུང་ནག་ཁམས་གསུམ་ཟིལ་གནོན། ཁྲབ་ནག་
བསིལ་བའི་ཐོག་ཐུབ། ཕུབ་མོ་སྦ་དམར་གླིང་ཟབ། མགུལ་ག་མ་མོའི་བླ་རྡོ།
སྟག་དོང་དགྲ་ལྷའི་རྫོང་ཆེན། གཟིག་ཤུབས་ཝེར་མའི་བླ་གནས། ཚེམ་གོས་
སྟོང་སྡེ་འཇིགས་མེད། སྐུ་ཆིངས་དགྲ་ལྷའི་ཚེ་མདུད། སོག་ལྷམ་སྡེ་བརྒྱད་
ཟིལ་གནོན་རྣམས་སྐུ་ལ་གསོལ། ལྷ་ཆེན་ཚངས་པའི་སྨོན་ལམ་དང་ཝེར་མ་
མདའ་ལ་བརྫུ་བའི་མི་སྐད་གོ་བའི་ལྷ་མདའ་བཅུ་གསུམ་གཙོས་མདའ་རབ་དགུ་
བཅུ་གོ་དགུ་ཕུལ། གཟའ་རྒོད་ཁྱབ་འཇུག་ཆེན་པོས་གཞུ་མོ་རྭ་རྒོད་འཁྱིལ་བ།
རྨ་སྤོམ་རས་མཚོན་ནག་རྡོ་རྗེ་བྲག་ཆོད། གཉན་གེར་མཛོས་མདུང་མོ་ཁམས་
གསུམ་ཟིལ་གནོན། ཀླུ་གཙུག་ནས་ཞགས་པ་སྦལ་སྦྲུལ་འདོམ་དགུ། རྡོ་རྗེ་
ལེགས་པས་འུར་རྡོ་ཕ་ཝང་སྟོང་འཁོར་དམ་ཅན་ཆགས་པའི་བླ་རྡོ་བཅས་དང་།
དགྲ་ལྷ་གཉེན་སྟག་དམར་པོས་གནམ་ལྕགས་ཤེལ་གྱི་སྤུ་གྲི། རྒྱལ་ཆེན་ལི་བྱིན་
ཧར་ལེགས་ཀྱིས་སྟར་ཆེན་བྲག་རི་ཕམ་གཤིགས་སོགས་དར་གྱིས་བརྒྱན་ཏེ་ཕུལ།
ཕུ་བོ་དུང་ཁྱུང་དཀར་པོ། ནུ་བོ་ཀླུ་སྤྲུལ་འོད་ཆུང་། སྲིང་ལྕམ་ཐ་ལེ་
འོད་དཀར། སྲུ་མོ་རྒོད་ལྕམ་དཀར་མོ་རྣམས་ཀྱི་སྤྲུལ་པའི་ཁྱེའུ་དུ་མས་ཁྲིམས་
རྔ། ཁྲིམས་དུང༌། སིལ་སྙན། ཁྲིམས་དར་སོགས་འབུད་རྡུང་འཕྱར་་་་
སོགས་ཀྱི་སྒྲ་འུར་འུར་ཆེམ་ཆེམ་དུ་བྱས་པ་ནི་གཟུགས་ཅན་མིན་པ་ལྷ་ཡིས་་
མངོན་པར་མཆོད། །
དེའི་སྐབས་སུ། དེ་ནས་གཟུགས་ཅན་མི་ཡི་འགྲོ་བས་མངོན་པར་་་་་
མཆོད་པ་ནི། དེ་ཚེ་ལྷ་དང་ལྷ་མིན་སོགས་རྣམ་པར་གཡེང་བའི་ལྟད་མོ་ལ་
བལྟ་བ་དང༌། དེར་འཚོགས་པའི་མི་ཐམས་ཅད་ཀྱིས་ཅི་འདི་མངོན་སུམ་མམ་
རྨི་ལམ་ཡིན། སྒྱུ་མ་འདྲ་མིན་ནམ། བདེན་པ་ག་ལ་སྲིད་སྙམ་ནས་ཧ་ལས་
ནས་ཅི་བྱ་མེད་པར་རེ་ཞིག་བསྡད་པ་དང༌། སེང་ཆེན་གེ་སར་རྒྱལ་པོ་དེས་



649
ཇོ་རུ་གསེར་ཁྲིའི་སྟེང་ལ་འགྱིང་།
འགག་མེད་རྡོ་རྗེ་རང་སྒྲའི་གླུ་འདི་ཁྲོམ་ཆེན་ཟིལ་གནོན་གྱི་རྟ་ལ་དྲངས་ནས་
གསུངས་སོ། །
གླུ་ཨ་ལ་ལ་མོ་ཨ་ལ་ལེན། །
ཨ་ལ་གླུ་ཡི་ལེན་ལུགས་རེད། །
བླ་མ་ཨོ་རྒྱན་པདྨ་དང་། །
ཡི་དམ་རྟ་མཆོག་རོལ་བ་དང༌། །
མཁའ་འགྲོ་རྡོ་རྗེ་ཕག་མོ་གསུམ། །
མི་འབྲལ་སྤྱི་བོའི་རྒྱུན་དུ་བཞུགས། །
ས་འདི་ས་ངོ་མ་ཤེས་ན། །
གུ་རུའི་ཕྲག་པ་གཡོན་པ་ནས། །
ས་བཟང་པོའི་སྨོན་ལམ་ལ་ཁ་རེད། །
ང་དང་ང་ངོ་མ་ཤེས་ན། །
གོང་མ་ལྷ་ནས་བསྐོས་པའི་བུ། །
བར་མ་གཉན་གྱི་གདུང་རྒྱུད་རེད། །
ཀླུ་གཙུག་ན་རིན་ཆེན་ཚ་བོ་ཡིན། །
བར་མ་མི་ཡི་མིང་བཏགས་ནི། །
ཕུ་བོ་རྒྱ་ཚ་ཞལ་དཀར་དེས། །
ང་ལ་ཇོ་རུ་བཏགས་ལེ་ཡིན། །
གོང་མ་ལྷ་ཡི་མིང་བཏགས་ལ། །།
ལྷ་ཨོ་རྒྱན་པདྨ་འབྱུང་གནས་དེས། །
འཛམ་བུ་གླིང་གི་སྐྱེས་མཆོག་དང་། །
གེ་སར་ནོར་བུ་དགྲ་འདུལ་བཏགས། །
རང་མིང་སེང་ཆེན་རྒྱལ་པོ་ཟེར། །



650
རྟ་རྒྱུག་ཁྲི་གསོལ།
ནག་པོ་བདུད་ཀྱི་ཁ་གནོན་ཡིན། ། །
སེར་པོ་ཧོར་གྱི་གཉའ་གནོན་ཡིན། །
རྒྱ་བོད་གཉིས་ཀྱི་ནོར་བདག་ཡིན། །
འཛམ་བུ་གླིང་གི་མངའ་བདག་ཡིན། །
མ་དག་འཁོར་བར་འཁྱམ་པ་མིན། །
དག་པ་ཞི་བདེར་ཞེན་པ་མེད། ། །
འགྲོ་འདུག་སེམས་ཅན་གཞན་དོན་ཡིན། །
དེ་ནས་གླིང་དཀར་ཕུ་ནུ་རྣམས། །
ཉོན་དང་འདྲ་མ་འདི་འདྲ་གདའ། །
ཕུ་ནུ་དཔའ་ཐུལ་སུམ་ཅུ་དང་། ། །
ཡང་ཐུལ་དམ་པའི་མི་བདུན་དང་། །
ཞེ་ཐུལ་ཁྲ་གླག་སྤྱང་གསུམ་རྣམས། །
མ་ཟད་མཐའ་ཡི་རྒྱལ་ཁག་འགའི། །
སྐལ་ལྡན་ཆོས་ཀྱི་བློན་པོ་འགའ། །
རྒྱ་གར་འཕགས་པའི་ཡུལ་གྲུ་ཡི། །
གྲུབ་ཆེན་བརྒྱད་ཅུའི་སྐྱེ་བ་ཡིན། །
ང་ཡི་འཁོར་དུ་འཛོམས་ལེ་ཡོད། །
ང་མི་དགེ་སྤངས་པའི་ཁྲིམས་རྒྱལ་ཡིན། །
དགེ་བཅུ་སྒྲུབ་པའི་ཆོས་རྒྱལ་ཡིན། །
གླིང་གི་ཕུ་ནུ་དཔའ་རྟུལ་རྣམས། །
སྐྱེ་བ་དག་པ་ཡིན་ན་ཡང་། །
མངལ་གྱི་སྒྲིབ་པ་མཐུག་ནས་འདུག །
འགའ་རེར་རྨི་ལམ་རྗེས་དྲན་ཡོད། །



651
ཇོ་རུ་གསེར་ཁྲིའི་སྟེང་ལ་འགྱིང་།
འགའ་རེར་ཉམས་སད་བན་བུན་ཡོད། །
དོན་ལ་དག་པ་ཁོ་ན་ཡིན། །
སྙིང་སྟོབས་འགྲན་ཟླ་བྲལ་བ་ཡིན། །
སྔ་དྲོ་གསོད་པའི་བཤན་པ་ཡིན། །
ཕྱི་དྲོ་འདྲེན་པའི་བླ་མ་ཡིན། །
གླིང་དཀར་གསེར་གྱི་རྒྱལ་ཐབས་ལ། །
གོང་མ་ལྷ་ཡིས་བཀོད་པ་ཡིན། །
སེང་ཆེན་ནོར་བུ་དགྲ་འདུལ་ང་། །
ལས་ནི་དྲག་པོའི་དམག་ལ་བྱས། །
དོན་ལ་སྐྱེ་འགྲོའི་བདེ་སྐྱིད་སྤེལ། །
གྲོགས་སུ་སངས་རྒྱས་བསྟན་པ་བཙུགས། །
ཁྲིམས་སུ་དགེ་བཅུའི་དམ་ཆོས་བསྒྲུབས། །
ནག་པོ་བདུད་ཀྱི་རྒྱལ་བློན་ཚོར། །
བཤད་ན་དམ་ཆོས་གོ་ལེ་མིན། །
བསྟན་ན་རྒྱུ་འབྲས་རྩི་བ་མིན། །
བཙན་ཐབས་དྲག་པོས་མ་བསྒྲལ་ན། །
ཐུགས་རྗེ་ཞི་བའི་འདུལ་སྐལ་མེད། །
དེ་ཚོ་མངོན་སུམ་འདུལ་བའི་ཕྱིར། །
དྲག་པོ་དམག་གི་རྒྱལ་པོ་ཡིན། ། །
ཤར་སྒོ་སྲུང་བའི་དམག་དཔོན་དེ། །
འབུམ་པ་རྒྱ་ཚ་ཞལ་དཀར་ཡིན། །
ས་དམ་འཇང་གི་ཁ་གནོན་ཡིན། །
ལྷོ་སྒོ་སྲུང་བའི་དམག་དཔོན་ལ། །
་



652
རྟ་རྒྱུག་ཁྲི་གསོལ།
ཡ་མེད་སེང་སྟག་ཨ་དོམ་བཞག །
ལྷོ་མོན་ཤིང་ཁྲིའི་གཉའ་གནོན་ཡིན། །
ནུབ་སྒོ་སྲུང་བའི་དམག་དཔོན་ལ། །
ཚ་ཞང་འདན་མ་བྱང་ཁྲ་བཞག །
སེར་པོ་ཧོར་གྱི་ལྟག་བདུད་ཡིན། །
བྱང་སྒོ་སྲུང་བའི་དམག་དཔོན་ལ། །
ཁྲོ་ཐུང་ཉ་ཚ་ཨ་བརྟན་ཡིན། །
རོང་བདུད་གཉིས་ཀྱི་ཁ་གནོན་རེད། །
ཆེ་རྒྱུད་སྲིད་པའི་དཔོན་པོ་ལ། །
གསེར་བའི་ཉི་འབུམ་དར་ལུ་བཞུགས། །
སྒེར་བློན་སྟག་རོང་གཟིག་འཕེན་བྱས། །
འབྲིང་རྒྱུད་སྲིད་པའི་རྗེ་བོ་ལ། །
འོམ་བུའི་ཨ་ནེ་དཔའ་སེང་བཞུགས། །
སྒེར་བློན་ཆོས་ལུ་དར་འཕེན་བྱས། །
ཆུང་རྒྱུད་སྲིད་པའི་སྤྱི་དཔོན་ལ། །
ཆུ་སྤྱང་རིན་ཆེན་དར་ལུ་བཞུགས། །
སྐུ་སྲུང་སྒ་སྡེ་བེར་ནག་བྱས། །
མི་འགྱུར་གྲོས་འགོ་འཛིན་མི་ལ། །
ཁུ་བོ་སྤྱི་དཔོན་རྒྱལ་པོ་བཞུགས། །
དེ་མིན་དཔའ་ཐུལ་ཕུ་ནུ་ཚོ། །
རང་ཤོག་རང་སྡེ་སྐྱོང་ལ་ཤོག །
སངས་རྒྱས་བསྟན་པའི་སྤྱི་དགྲ་ལས། །
གེ་སར་ང་ལ་སྒོས་དགྲ་མེད། །



653
ཇོ་རུ་གསེར་ཁྲིའི་སྟེང་ལ་འགྱིང་།།
མགོ་ནག་ཡོངས་ཀྱི་སྤྱི་ཇུས་ལས། །
གེ་སར་ང་ལ་སྒེར་ཆུས་མེད། །
སྤྱི་ཆུས་བསྒྲུབ་བྱ་ང་ལ་བབས། །
གོང་མ་ལྷ་ཡིས་བསྐོས་དོན་ཡིན། །
སངས་རྒྱས་བསྟན་པ་དར་བ་དང༌། །
སེམས་ཅན་བདེ་ལ་འཁོད་པས་ན། །
གླིང་ཇུས་ཞོར་ལ་འགྲུབ་པ་ཡིན། །
དེ་རིང་ཉི་མའི་ཕྱིན་ཆད་ནས། །
དཔོན་ལ་གེ་སར་རྒྱལ་པོ་ཟེར། ། །
བློན་ནི་དཔའ་ཐུལ་སུམ་ཅུ་ཡིན། །
སྡེ་ལ་གླིང་དཀར་ཁྲ་མོ་བཏགས། ། །
དགེ་བཅུ་སྒྲུབ་པའི་ཆོས་ཁྲིམས་དང་། །
མི་དགེ་སྤངས་པའི་རྒྱལ་ཁྲིམས་ཡོད། །
ནག་ཕྱོགས་བདུད་དཔུང་འཇོམས་པའི་ཚེ། །
སྙིང་སྟོབས་བསྐྱེད་ན་འགྲོ་དོན་ཡིན། །
ཚོགས་གཉིས་རྫོགས་པའི་མྱུར་ལམ་ཡིན། །
དགེ་སྡིག་སེམས་ཀྱིས་མ་ཕྱེ་ན། །
འཁོར་འདས་ལུས་ངག་སྟེང་ན་མེད། །
ནག་ཕྱོགས་བདུད་ཀྱི་སྐྱེས་བུ་ཚོས། །
གནས་སྐབས་སྲོག་གཅོད་སྡིག་ལ་རྔམ། །
མཐར་ཐུག་བདེ་ལ་མ་འཁོད་ཚེ། །
འགྲོ་དོན་སྒྲུབ་ཟེར་སྟོང་གཏམ་རེད། །
དེ་རིང་གསེར་ཁྲི་མནན་པའི་སྐབས། །



654
རྟ་རྒྱུག་ཁྲི་གསོལ།
སྒྲུབ་མི་དགོས་ལྟས་བཟང་འདི་འདྲ་བྱུང་། །
སྟེང་ནས་ལྷ་ཡིས་མེ་ཏོག་གཏོར། །
བར་མ་གཉན་གྱིས་འཇའ་གུར་ཕུབ། །
འོག་ནས་ཀླུ་ཡིས་རོལ་མོ་དཀྲོལ། །
མི་མིན་སྡེ་བརྒྱད་བྲན་དུ་བཀོལ། །
མཐོང་ཐོས་ཨེ་བྱུང་གླིང་རུའི་སྡེ། །
བར་མ་མི་ཡི་སྲིད་པ་ནས། །
མགོ་འབུལ་ཨེ་ཡོད་གླིང་གི་སྡེ། །
དང་ལེན་ཨེ་ཡོད་གླིང་གི་སྡེ། །
ཡིད་ཆེས་ཨེ་ཡོད་གླིང་གི་སྡེ། །
སེང་ཆེན་ང་ཡི་མིང་གཟུགས་འདི། །
ད་སྔ་སྦས་ནས་བསྟན་མ་མྱོང༌། །
དེ་རིང་མངོན་སུམ་བསྟན་པ་འདི། །
བདུད་འདུལ་དུས་ལ་བབས་པ་ཡིན། །
ནག་པོ་བདུད་དང་སེར་པོ་ཧོར། །
སྨུག་པོའི་འཇང་དང་ཁྲ་བོ་མོན། །
ཀུན་གྱིས་རང་མིང་ཐོས་པར་ཤོག །
ཐོས་ནས་ཟུག་རྔུ་སྐྱེ་བར་ཤོག །
སེམས་ཅན་བདེ་ལ་འགོད་པར་ཤོག །
གོ་ན་རྣ་བའི་བུ་རམ་གྱིས། །
མ་གོ་གླུ་ལ་འགྲེལ་བ་མེད། །
ཅེས་གསུངས་པ་དང་། རྡོ་རྗེའི་མགུར་གླུ་དེ་ཀུན་གྱིས་ཐོས་ནས། དེ་
ལ་སུས་ཀྱང་འདའ་བར་མ་ནུས་པས་ཀུན་གྱིས་སྤྱི་བོར་བཀུར་ཞིང་དང་དུ་བླངས་



ཇོ་རུ་གསེར་ཁྲིའི་སྟེང་ལ་འགྱིང་།
655
ཏེ་འགྲོ་བ་ལྷ་མི་རྣམས་ཀྱིས་ཡི་རངས་པས་མེ་ཏོག་ཐོར་བའི་སྐབས་དེར། སྤྱི་
དཔོན་རོང་ཚ་ཁྲ་རྒན་དེར་སྨུག་པོ་ལྡོང་གི་མ་ཡིག་ལེ་ཚན་དང་། དར་ཡུག་ཁ་
ཚར་མ་མཉམ་པ་ལྔ་བཅས་ཕུལ་ཏེ་རྒན་གླུ་དལ་བ་རིང་མོ་ལ་དྲངས་ནས་བླངས་
སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
བླ་མ་ཡི་དམ་དཀོན་མཆོག་གསུམ། །
མི་འབྲལ་སྤྱི་བོའི་རྒྱུན་དུ་བཞུགས། །
ས་འདི་ས་ངོ་མ་ཤེས་ན། །
གུ་ར་རྫ་ཡི་གཡོན་ཟུར་ན། །
གླིང་དཀར་བསགས་པའི་ཕ་ནོར་དེ། །
མགྱོགས་པའི་རྒྱལ་ཁ་སྤྲོད་ས་རེད། །
ང་དང་ང་ངོ་མ་ཤེས་ན། །
ལྡོང་གི་སྤྱི་དཔོན་རྒྱལ་པོ་རེད། །
སེར་པོ་གསེར་གྱི་ཁྲི་སྟེང་ན། །
མི་སྨུག་དུང་གི་སོ་ཞོ་ཅན། །
སེང་ཆེན་ནོར་བུ་དགྲ་འདུལ་དཔོན། །
དགྲ་ལྷའི་སྤྲིན་ཕུང་འཐིབས་སེ་འཐིབ། །
ཝེར་མའི་སྦྲང་ཆར་སི་ལི་ལི། །
སྙན་གྲགས་འབྲུག་སྒྲ་ལྡིར་རི་རི། ། །
སྟེང་ནས་ལྷ་ཡི་ངོ་མཚར་ལ། །
རྒྱལ་མཚན་བ་དན་ནམ་མཁའ་གང་། །
བར་མ་མི་ཡི་དགེ་མཚན་ལ། །



656
རྟ་རྒྱུག་ཁྲི་གསོལ།
ཀི་བསོ་ལྷ་རྒྱལ་འུ་རུ་རུ། །
འོག་ནས་ཀླུ་ཡི་མཆོད་པ་ལ། །
དགོས་འདོད་ཆར་པ་སི་ལི་ལི། །
ལྷ་རྣམས་དགའ་བས་རྩེ་འཇོ་བསྒྱུར། །
མི་རྣམས་དགའ་བས་བྲོ་གར་འཆམ། །།
ཀླུ་རྣམས་དགྱེས་པས་ཆུ་འཛིན་འཁྲིགས། །
བདུད་རིགས་ཕམ་པའི་ཆོ་ངེ་འདེབས། །
དགའ་བ་ཨེ་ཤེས་ཕུ་ནུ་ཚོ། །
སྐྱིད་པ་ཨེ་ཤེས་གླིང་རུའི་སྡེ། །
དར་དཀར་གྲིབ་མེད་ཡུག་གཅིག་འདི། །
སྟེང་གི་དགྲ་ལྷ་ཝེར་མ་ཚོ། །
ཉི་མ་དང་ནི་འོད་ཟེར་བཞིན། །
འབྲལ་མེད་འགྲོགས་པ་ཁྱོད་ལ་འབུལ། །
ལྷ་གོང་མའི་དབུ་འཕང་བསྟོད་པའི་དར། །
དར་སེར་གྲིབ་མེད་ཡུག་གཅིག་འདི། །
གཉན་ཆེན་སྐུ་ལྷའི་མཇལ་དར་ཡིན། །
དར་སྔོན་གྲིབ་མེད་ཡུག་གཅིག་འདི། །
གཙུག་ལ་རིན་ཆེན་མཇལ་དར་ཡིན། །
དར་དམར་གྲིབ་མེད་ཡུག་གཅིག་འདི། །
གཉེན་སྟག་དགྲ་ལྷའི་མཇལ་དར་ཡིན། །
དར་ལྗང་གྲིབ་མེད་ཡུག་གཅིག་འདི། །
མ་ནེ་ནེ་མཇལ་བའི་མཇལ་དར་ཡིན། །
ཐམས་ཅད་སེང་ཆེན་ཁྱེད་ལ་འབུལ། །



657
ཇོ་རུ་གསེར་ཁྲིའི་སྟེང་ལ་འགྱིང་། །
ལྷ་མི་ལུས་དང་གྲིབ་མ་བཞིན། །
འབྲལ་མེད་འགྲོགས་པའི་ཆེ་རྟགས་ཡིན། །
སྒྲིབ་མེད་མཁྱེན་པའི་ཡེ་ཤེས་ལ། །
ལུང་དུ་འབུལ་བར་མི་འཚལ་ཏེ། །
མ་ཡིག་ལེ་ཚན་ཕྱག་ཏུ་འབུལ། །
རོང་རྗེ་སྤྱི་དཔོན་རྒྱལ་པོ་ང་། །
ཁྱོད་དང་རྗེ་བློན་མི་འབྲལ་ཞིང་། །
སྐུ་ཚེ་དར་དཀར་ཡུག་གཅིག་ལ། །
འཕྲིན་ལས་ཆོས་ཀྱི་ཁ་ལོ་བསྒྱུར། །
སྐྱེ་ཀུན་ཁྱེད་དང་མི་འབྲལ་ཞིང་། །
འགྲོ་དོན་མཐའ་རུ་ཕྱིན་པར་ཤོག །
ལྷར་བཅས་སྡེ་བརྒྱུད་རལ་བའི་རྩེར། །
ཞབས་སེན་ནོར་བུ་བཀོད་ལེགས་ན། །
མཐོང་སྨོན་གླིང་གི་ཕུ་ནུ་ཚོ། །
ཁྱོད་ཅག་མི་དགེ་ཅི་ཞིག་འོང་། །
དེང་ཉི་མ་དེ་རིང་ནས་བཟུང་སྟེ། །
གླིང་དཀར་བསམ་དོན་གྲུབ་པ་ཡིན། །
དགའ་བའི་གླུ་དབྱངས་ལེན་རྒྱུ་བྱོས། །
སྐྱིད་པའི་བྲོ་གར་འཁྲབ་རྒྱུ་བྱོས། །
འདིར་ཚོགས་ཐུགས་ལ་དེ་ལྟར་ཟུངས། །
ཞེས་གསུངས་ནས། གཞན་ཡང་དཔའ་ཐུལ་ཕུ་ནུ་ཐམས་ཅད་ཀྱང་ལས་
ལྡན་དག་པའི་འཁོར་དུ་གྱུར་སྟབས། ཀུན་གྱི་ཡིད་ལ་འཐད་ཅིང་དད་གུས་ཀྱི་
སྣང་བ་ལྡོག་མེད་དུ་ཤར་བས་ཕྱག་དང་གུས་པ་བྱས་ཏེ། བཀྲ་ཤིས་པའི་དར་



658
རྟ་རྒྱུག་ཁྲི་གསོལ།
གྱི་སྣ་དྲངས་ཏེ་སོ་སོས་ཁྱད་ནོར་དཔག་ཏུ་མེད་པ་ཕུལ་ཞིང་། སྐྱེ་ཀུན་རྗེ་བློན་
མི་འབྲལ་བའི་སྨོན་ལམ་བཏབ། དེ་ནས་ཉི་མ་བཅུ་གསུམ་གྱི་བར་དུ་གླུ་བྲོ་
བདེ་དགའ་ངང་དུ་བཞུགས་པའི་ཐོག་མར། གླིང་གི་བུ་སྤུན་བདུན་གཙོས་
ཡིད་དུ་འོང་བའི་མོ་སྨན་གྱི་ཚོགས་དུ་མས་ཆོས་གོས་ལོངས་སྤྱོད་ཀྱིས་བརྒྱན་ཏེ་
ལྷ་མོ་རྣམས་དགའ་བའི་ཚལ་ན་རྒྱུ་བ་བཞིན་བྲོ་གར་ལ་ཆས་ནས་བསྡད།
སྒ་སྐྱ་ལོའི་སེང་ལྕམ་འབྲུག་མོ་དེས་ནེ་ཆུང་ལུ་གུའི་ཚར་ཡག་ལ་གསེར་དེམ་
ནང་དུ་མ་གྲུབ་པ་རྒྱལ་མོའི་ཚེ་ཆང་དང་། ལོ་ཆང་བདུད་རྩིའི་དྭངས་མ་ཁུར་
དུ་བཅུག་སྟེ། མོ་རང་གི་སྐྱ་ལོའི་ཕྱུག་གི་གཡང་རྟེན་གནོད་སྦྱིན་ཛམ་ལྷའི་ཞལ་
དཀར་བཀྲ་ཤིས་ཡུ་རིང་ནང་དུ་བདུད་རྩི་དང༌། ལྷ་དར་སྲིད་དུ་རིང་བ་ཞིག་
བཏེགས་ཏེ་སེང་ཆེན་ལ་དགྲ་ལྷའི་གོ་མཚོན་སྣ་དགུའི་ཆེ་བརྗོད་ཀྱི་གླུ་འདི་དགུ་
སེང་དྲུག་འགྱུར་གྱི་རྟ་ལ་དྲངས་ནས་བླངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
གཡུ་ལོ་བཀོད་པའི་ཞིང་ཁམས་ནས། །
རྗེ་བཙུན་སྒྲོལ་མ་དཀར་མོ་མཁྱེན། །
འབྲུག་མོ་ང་ལ་སྡོང་གྲོགས་མཛོད། །
ས་འདི་ས་ངོ་མ་ཤེས་ན། །
ས་བཟང་པོ་སྨོན་ལམ་ལ་ཁ་རེད། །
ང་དང་ང་ངོ་མ་ཤེས་ན། །
སྐྱ་ལོའི་སེང་ལྕམ་འབྲུག་མོ་ཡིན། །
འཛམ་གླིང་བུ་མོའི་ཡང་རྩེ་ཡིན། ། །
གླིང་དཀར་ཡུལ་གྱི་སྙིང་བཅུད་ཡིན། །
སྐྱ་ལོ་སྟོན་པའི་སྲས་མོ་ཡིན། །



ཇོ་རུ་གསེར་ཁྲིའི་སྟེང་ལ་འགྱིང་།།
659
དེ་ནས་སེང་ཆེན་རིན་པོ་ཆེ། །
དེ་རིང་སེང་ལྕམ་འབྲུག་མོ་ངས། །
མེ་ཏོག་ཕོག་པའི་ལྷ་བསྐལ་ལ། །
བཅུ་གསུམ་དར་གྱི་མཇལ་དར་ཡོད། །
དཀར་ཡོལ་བཀྲ་ཤིས་ཡུ་རིང་ནང་། །
མ་གྲུབ་པ་རྒྱལ་མོའི་ཚེ་ཆང་དང་། །
རྒྱ་གར་ཡུལ་གྱི་འབྲས་ཆང་དང་། །
བལ་བོའི་ཡུལ་གྱི་རྒུན་ཆང་དང༌། །
རྒྱ་ནག་ཡུལ་གྱི་སྨན་ཆང་དང་། །
བོད་ཡུལ་སྔོན་མོ་ནས་ཀྱི་ཆང་། །
དགྲ་ལྷ་དགྱེས་པའི་སྐྱེམས་ཆང་ཡིན། །
ཝེར་མ་མཉེས་པའི་ཕུད་མཆོད་ཡིན། །
སྐུ་ཚེ་རིང་བའི་ཚེ་ཆང་ཡིན། །
ཆང་འདི་བཞེས་དང་དབུ་འཕང་མཐོ། །
གྲུབ་པ་རྒྱལ་མོའི་ཚེ་དར་དང༌། །
ལྷ་ཀླུ་གཉན་གྱི་ལར་དར་གསུམ། །
ཏུང་ཁུན་སྒེག་མོའི་མཛོད་དར་དང་། །
རྒྱ་གར་ཡུལ་གྱི་ལྷ་གོས་དང་། །
ཉ་དཔྲལ་བ་ཁ་ཆེའི་ཁོག་དར་དང་། །
མ་དྲོས་ཀླུ་ཡི་ཆུ་དར་སོགས། ། །
བཅུ་གསུམ་དར་གྱི་མགུལ་དར་དེ། །
དེ་རིང་སེང་ཆེན་རྗེ་ལ་འབུལ། །
སྐུ་མངོན་སུམ་མཇལ་བའི་མཇལ་དར་ཡིན། །



660
རྟ་རྒྱུག་ཁྲི་གསོལ།
གསེར་ཁྲི་ཁམས་གསུམ་ཟིལ་གནོན་དེ། །
གླིང་དཀར་རྒྱན་ལ་མཐོ་བསམས་ཏེ། །
དེ་རིང་ས་ལ་མ་ཐུག་པར། །
སེང་ཆུང་དཀར་མོས་ཞབས་ནས་བཏེགས། །
དར་གདུགས་རིན་ཆེན་སྤུངས་པ་དེ། །
དེ་རིང་དཔུང་བས་མ་བཏེགས་ཀྱང་། །
མཐོ་བ་ནམ་མཁའི་གྱི་ལི་ལི། །
ཁྲིམས་རྔ་གསལ་བའི་འོད་ལྡན་དང༌། །
ཁྲིམས་དུང་དཀར་མོ་རྒྱང་གྲགས་དང་། །
སིལ་སྙན་ཉི་མ་འབྲུག་གྲགས་རྣམས། །
དེ་རིང་འབུད་རྡུང་མ་དགོས་པར། །
སྙན་མོའི་རང་སྒྲ་འུ་རུ་རུ། །་
བག་གྲོ་བ་ཨེ་ཤེས་སེང་ཆེན་རྗེ། །
ཉམས་དགའ་བ་ཨེ་ཤེས་གླིང་རུ་སྡེ། །
ད་དུང་དེས་ཀྱང་མི་ཚད་པའི། ། །
ཤེལ་བྲག་གཏེར་གྱི་ལས་ཟོག་ལས། །
རང་བྱུང་དགྲ་ལྷ་གོ་དགུ་དེ། །
དེ་རིང་སེང་ཆེན་རྒྱན་དུ་འཛོམས། །
རྨོག་དཀར་རྒྱལ་བ་དོན་གྲུབ་དེ། །
སེང་ཆེན་སྤྱི་བོའི་རྒྱན་དུ་འཛོམས། །
དར་འཕྲུ་ཉི་མ་རང་ཤར་དང༌། །
རྒྱལ་མཚན་བཀྲ་ཤིས་དགུ་རྩེག་དང་། །
ཁྱུང་འཕྲུ་རྒོད་ཀྱི་ཐུལ་ཕྲན་དང་། །



ཇོ་རུ་གསེར་ཁྲིའི་སྟེང་ལ་འགྱིང༌།
661
དཀྱུས་ཁྲ་དར་ཚོན་སྣ་ལྔ་དང་། །
དང་རུ་ལྷ་ཡི་སོ་བ་དེ། །
རྨོག་དཀར་རྒྱན་ལ་འཛོམས་ནས་གདའ། །
དབུ་རྨོག་གཞན་ལས་བཙན་པ་དང་། །
དབུ་འཕང་དགུང་ལས་མཐོ་བར་ཤོག །
ཁྲབ་ནག་ཟིལ་བ་ཐོག་རྡུགས་ལ། །
རྒྱབ་དར་ཚེ་མདུད་སྤུངས་སེ་ཡོད། །
ཕུབ་མོ་སྦ་དམར་གླིང་ཟབ་ལ། །
ཝེར་མའི་འཇའ་སྤྲིན་འཁྱུགས་སེ་འཁྱུག །
གླིང་གེ་སར་རྒྱལ་པོའི་རྒྱུན་ལ་འཛོམས། །
སྐུ་སྲོག་བྲག་ལས་སྲ་བར་ཤོག །
ཚེམ་གོས་སྟོང་སྡེ་འཇིགས་མེད་དང་། །
མགུལ་གའུ་མ་མོའི་བླ་རྡོ་དང༌། །
སྐུ་ཆིངས་མཁའ་འགྲོའི་ལས་དར་དེ། །
བྱིན་རླབས་ན་བུན་ཡ་ལ་ལ། །
དངོས་གྲུབ་ཆར་པ་སི་ལི་ལི། །
སྐུ་ཚེ་ཆུ་ལས་རིང་བ་དང་། །
རྟག་བརྟན་བགྲེས་རྒུད་མེད་པར་ཤོག །
སོག་ལྷམ་སྡེ་བརྒྱད་ཟིལ་གནོན་དེ། །
པུས་ཁེབས་ཉེས་པ་སྐྱོབ་བྱེད་བཅས། །
སྐྱེས་བུའི་ཞབས་ཀྱི་རྒྱན་ལ་འཛོམས། །
བདུད་སྡེ་རྡོག་པས་ནོན་པར་ཤོག །
སྟག་དོང་དགྲ་ལྷའི་རྫོང་ཆེན་དང་། །



662
རྟ་རྒྱུག་ཁྲི་གསོལ།
གཟིག་ཤུབས་ཝེར་མའི་བླ་གནས་གཉིས། །
རང་བྱུང་མཚོན་ཆ་རྒྱུན་ལ་མཛོད། །
ཐབས་ཤེས་འདུ་འབྲལ་མེད་པར་ཤོག །
རལ་གྲི་དམར་འོད་གློག་འཁྱུགས་ལ། །
ཡུལ་སྐྱོང་རྣོ་ངར་སངས་སེ་སང་། །
མདུང་མོ་ཁམས་གསུམ་དགྲ་འདུལ་ལ། །
གཉན་གྱི་དུག་རླངས་འཐིབས་སེ་འཐིབ། །
ཞགས་པ་སྦྲུལ་ནག་འདོམ་དགུ་ལ། །
ཀླུ་བདུད་འཁུན་པ་དི་རི་རི། །
གཞུ་མོ་རྭ་རྒོད་འཁྱིལ་བ་ལ། །
གཟའ་བདུད་ནག་པོ་རང་འཁོར་རེད། །
མི་སྐད་གོ་བའི་ལྷ་མདའ་ལ། །
དགྲ་ལྷའི་རྐན་སྒྲ་ཐགས་སེ་ཐག །
འུར་རྡོ་ཆུ་མིག་དགུ་བསྒྲིལ་ལ། །
མ་མོའི་རླུང་ནག་འུ་རུ་རུ། ། །
དམ་ཅན་ཆགས་པའི་བླ་རྡོ་རུ། །
འཁོར་ལོའི་གནམ་ལྕགས་ཐོག་བབ་ལ། །
ཐེའུ་རང་འོད་ཀོར་གྱི་ལི་ལི། །
སྟ་རེ་རྡོ་རྗེ་བྲག་ཆོད་ལ། །
རྒྱལ་པོའི་མེ་སྟག་ཁྲམས་སེ་ཁྲམ། །
གནམ་ལྕགས་ཤེལ་གྱི་སྤུ་གྲི་ལ། །
གཉན་སྟག་གློག་འོད་ཤ་ར་ར། །
དེ་རིང་གེ་སར་ཕྱག་ན་འཛོམས། །



663
ཇོ་རུ་གསེར་ཁྲིའི་སྟེང་ལ་འགྱིང༌། །
ཧོར་བདུད་གཉའ་ནས་གནོན་པར་ཤོག །
ཀླུ་བཙན་དམ་ལ་ཐོགས་པར་ཤོག །
ཤིང་ཁྲི་རྩ་ནས་ཆོད་པར་ཤོག །
ས་དམ་ཆོས་ལ་བསྒྱུར་བར་ཤོག །
བདུད་བཞི་ཟིལ་གྱིས་ནོན་པར་ཤོག །
སྡེ་བཞི་ཆོས་ལ་བསྒྱུར་བར་ཤོག །
ཆེ་རྒུ་དག་གི་རལ་བའི་རྩེར། ། །
ཞབས་སེན་ཟླ་འོད་རྒྱས་པ་ཡིས། །
གླིང་དཀར་མཐོང་སྨོན་ཀུན་དགའི་ཚལ། །
རྒྱས་པར་མཛོད་ཅིག་སེང་ཆེན་རྗེ། །
གང་སྐུ་གསེར་གྱི་རི་དབང་ལ། །
མཚམས་སྤྲིན་གཞོན་ནུས་འཁྱུད་པ་བཞིན། །
གོ་མཚོན་མདངས་དང་སེང་ཆེན་ཡི། །
གཟི་བྱིན་འབྲལ་མེད་གེ་སར་རྗེ། །
ཡིད་འཕྲོག་ལྟ་ན་སྡུག་པ་དང་། །
གང་སྐུ་ནོར་བུ་འབར་བ་ལས། །
ཕན་བདེ་གྲུ་ཆར་རྟག་འཇོ་བ། །
མཉེན་ལྕག་ལུས་ཀྱི་ཁྲི་ཤིང་རྩེར། །
མཚར་སྡུག་བཞིན་གྱི་ཨུཏྤལ་དགོད། །
ཟུར་མིག་བུང་བའི་འཕུར་ལྡིང་ཅན། །
ཁྱོད་ལ་འབུལ་ལོ་སེང་ཆེན་རྗེ། །
སྙན་འགྱུར་ཀ་ལ་པིངྐའི་དབྱངས། །
ནང་གི་འདོད་པ་ཕྱིར་གསལ་བའི། །



664
རྟ་རྒྱུག་ཁྲི་གསོལ།
བདེ་ཆེན་བདུད་རྩི་མྱོས་པའི་ངག །
ཁྱེད་ལ་འབུལ་ལོ་གེ་སར་ལགས། །
གྱ་གྱུའི་རྟོག་པའི་རྦ་རླབས་ཉིད། །
བདེ་ཆེན་ཆགས་པས་ཟིལ་མནན་ནས། །
རྟོགས་བྲལ་བདེ་སྟོང་བདུད་རྩིའི་མཚོར། །
དགྱེས་པར་རོལ་ཞིག་སེང་ཆེན་རྗེ། །
འདོད་ཆགས་ཆུ་གཏེར་གཡེང་བ་ཡི། །
སྐྱ་ལོའི་ལོངས་སྤྱོད་ནོར་བུའི་གཟིངས། །
ཐུགས་རྗེའི་རྐྱལ་བས་དྲངས་གྱུར་པ། །
བདག་གིར་མཛོད་ཅིག་སེང་ཆེན་རྗེ། །
འདི་ནས་བྱང་ཆུབ་མ་ཐོབ་པར། །
བསྟན་འགྲོའི་དོན་ཆེན་སྒྲུབ་པ་ལ། །
ཁོ་མོ་ལུས་དང་གྲིབ་མ་བཞིན། །
འབྲལ་མེད་སྐྱོངས་ཤིག་སེང་ཆེན་རྗེ། །
གླིང་གེ་སར་ཐུགས་ལ་དེ་ལྟར་ཟུངས། །
ཞེས་ཞུས་ཤིང་། གཞན་དཔའ་ཐུལ་དང་མ་སྲུ་རྣམས་ཀྱིས་རྟེན་འབྲེལ་
གླུ་ཞུས་དང་མཇལ་དར་ཕུལ། རྒོ་ ཕོའི་ཅོག་ཞྭ། བེའུ་སློག་མཐའ་ གྱོང་།
རྟ་ལྷམ་དམར་སུག་རྣམས་སྐྱེ་འགྲོའི་ཕྱྭ་གཡང་གི་རྟེན་དུ་སའི་བཅུད་ལ་གཏེར་དུ་
སྦས། །
དེ་ཚེ་ལས་དང་སྨོན་ལམ་གྱི་མཐུས་ཕྱོགས་བཞིའི་བདུད་ཀྱི་རྒྱལ་ཁག་བཞི་
བདུད་རྒྱུད་ཆོས་ལ་བསྒྱུར་བའི་སྔ་ལྟས་སུ། ཧོར་རལ་ཆེན་གྱི་བླ་རྟགས་འོལ་བ་
མི་གཟན་སྤུན་བདུན་ཡོད་པར། རྡུག་ཐོག་གིས་བསད། ཀླུ་བཙན་གྱི་བླ་
མཚོ་འོ་མར་གྱུར། བླ་སྤྱང་རི་ཡི་རྡིབ་འོག་ཏུ་ཤི། འཇང་ས་དམ་གྱི་སྒོ་འགྲམ་



665
ཇོ་རུ་གསེར་ཁྲིའི་སྟེང་ལ་འགྱིང་།།
དུ་གནམ་ཐེལ་གྱི་རྟེན་མཁར་དུང་གི་མཆོད་རྟེན་ཞིག་ཡོད་པ་རང་ཞིག་ཏུ་སོང་།
ལྷོ་ཤིང་ཁྲིར་གནམ་ལ་རླུང་གི་ཐེམ་སྐས་བདུད་ཀྱི་རྨུ་ཐག་ཡོད་པ་ཐེངས་གཅིག་
ཆད་པ་སོགས་བདུད་ཁམས་རྣམས་ལ་བཀྲ་མི་ཤིས་པའི་མཚན་རྟགས་མང་དུ་
བྱུང་བས། བདུད་ཀྱི་སྡེ་ཆེན་པོའི་དཔུང་དང་བཅས་པ་ཀུན་ནས་ཕམ་པར་
འགྱུར་བའི་སྔ་ལྟས་སུ་ཀུ་ཅོ་དང་ཆོ་ངེ་ཡི་སྒྲ་གཟུགས་ཅན་གཟུགས་མེད་གཉིས་
ཀྱིས་བསྒྲགས་སོ། ། ། ། །
སྒྲ
བ



666
ལེའུ་བཅུ་བཞི་པ།
སེང་ཆེན་རྒྱལ་པོའི་དགོངས་པ་བཞིན། །
གླིང་དཀར་ལྷ་སྡེ་དཔུང་གི་ཚོགས། །
གནས་མཆོག་ཁྱུང་རྩེར་ལྷན་འཛོམས་ནས། །
ལྷ་ཀླུ་གཉན་ལ་སྤྱི་བསང་ཚིགསོལ། །
དེ་ཡང་གནམ་འཁོར་ལོ་རྩིབས་བརྒྱད་ཀྱི་མངའ་འོག ས་པད་མ་འདབ་
བརྒྱད་ཀྱི་གདན་ སྟེང་། ཆུ་མཆོག་རྨ་ཡུལ་གཡས་འཁྱིལ་གྱི་དྲ་མིག རི་
མཆོག་རྨ་རྒྱལ་སྦོམ་རིའི་གཡོན་ངོས་ན། མཁར་མི་གཅིག་ལྷ་ཡིས་བཞེངས་
འདྲ། སྟེང་དག་པ་ལྷ་ཡི་འཕྲུལ་མཁར། ཁྱིམ་ཚོམས་ཆེན་ཀ་བ་སྟོང་ལྡན།
རྫོང་སེང་འབྲུག་པད་མ་སྟག་རྩེ། མཁར་ཐོག་བརྩེགས་རིམ་པ་བཅུ་དགུ་ཡོད་
ཅིང་། བར་ཁང་མི་འགྱུར་གཡུ་ཡི་སྐུ་མཁར། ཕོ་བྲང་བདེ་ཡངས་འཁྱིལ་
བའི་གཟིམ་ཁང་ཉམས་དགའ་བ་ན། མི་འཇིགས་གདོང་ལྔས་བཏེགས་པའི་
གསེར་ཁྲི་རིན་པོ་ཆེའི་སྟེང་དུ། གོས་དར་ཟབ་དང་སྟག་གཟིག་གི་པགས་པ།
ཕྲུག་དར་གོས་ཟ་འོག་གི་འབོལ་གདན་རིམ་པ་བརྩེགས་པའི་གདན་གྱི་སྟེང་ན།།
སྟེང་དག་པ་ལྷ་ནས་བབས་པའི་ལྷ་ཚངས་པ་དཀར་པོའི་ཐུགས་སྲས། བར་ཆེ་
བཙན་གཉན་ནས་བསྐོངས་པའི་གཉན་གེར་མཛོ་ཆེན་པོའི་མཆེད་ཟླ། འོག་



ལྷ་རི་ཁྱུང་རྩེར་བསང་མཆོད་ཕུལ།
667
མ་དྲོས་ཀླུ་ལས་ཆད་པའི་ཀླུ་མི་མགོན་དཀར་པོའི་ཚ་བོ། དཀར་ཕྱོགས་སངས་
རྒྱས་ ཀྱི་ བསྟན་ འཛིན། ནག་ ཕྱོགས་ ཧོར་ བདུད་ སོགས་ ཀྱི་ ཁ་ གནོན།
འཕགས་པ་རིགས་གསུམ་མགོན་པོ་དང་དཔལ་ཨོ་རྒྱན་ཆེན་པོའི་འཕྲིན་ལས་ཀྱི་
སྤྲུལ་པ། གླིང་སྐྱེས་མཆོག་སེང་ཆེན་དོན་གྲུབ་དེ་ནི་མི་དམར་སྨུག་མཆོང་གི་ཁ་
མདོག་ཅན། དཀར་པོ་དུང་གི་སོ་སྒོ་ཅན། མཚན་དཔེས་སྤྲས་པའི་སྐུ་ལུས་
ཅན། ཚེམས་ལ་ལྷ་སྐུ་རང་བྱོན། དབུ་རལ་བས་སྐུ་རྒྱབ་ཁེབས་པ། ཞལ་
མཛེས་པའི་འཛུམ་མདངས་ཡ་ལེ། དཔའ་དགྲ་ལྷའི་འོད་མདངས་འཁྲུགས་སེ།
སྐུ་སྣང་སྟོང་ལྷ་ཡི་དཀྱིལ་འཁོར། གསུང་གྲགས་སྟོང་ཚངས་པའི་སྔགས་སྒྲ།
ཐུགས་ བདེ་སྟོང་ཡེ་ཤེས་ཀྱི་ངོ་བོ། ལྷ་ ཡི་ དམ་གྱི་ཐུགས་ དང་དབྱེར་མེད།
ཐུགས་སྟོང་ཉིད་སྙིང་རྗེ་དང་ཟུང་འཇུག སྐུ་ལ་ཟ་འོག་དམར་སྨུག་གི་ན་
བཟའ་ཤིང་ལོ་དང་ནོར་བུའི་རི་མོས་བཀྲ་བ། ཆུ་དར་སྔོན་པོ་སྤྲིན་གྱི་མདངས་
རིས་ ཅན་གྱི་སྟོད་གཡོག དམར་ནག་དབང་མདོག་གི་ཕོད་ཀ སེར་པོ་
གསེར་མདོག་གི་སྐུ་ཆིངས། དར་དཀར་མཛེས་པའི་འགྱིང་ཐོད། ཁྱད་པར་
དུ་མགུལ་རྒྱན་ནོར་བུ་འོད་འབར། ཆོས་གོས་རྨ་བྱ་བསྣོལ་འཛིན། གསང་
གོས་དགྲ་ལྷའི་བེར་སྨུག ནང་གོས་སྟོང་སྡེ་འཇིགས་མེད། སྟོད་ཁེབས་
གཡང་དྲུང་ནོར་བུ། སྨད་གོས་གབ་རྩེ་ཕྱུག་མོ། སག་ལྷམ་སྡེ་བརྒྱད་ཟིལ་
གནོན། ལོངས་སྐུའི་ཆས་བརྒྱད་ཀྱིས་སྤྲས་ཤིང་། འགྱིང་བག་བེར་ཆེན་་
ལྷུབས་སེ། བརྗིད་ཆགས་སྐུ་མདངས་ལྷམ་མེར་བཞུགས། །
སྟེང་དག་པ་ལྷ་ཡི་ཞིང་ནས། ལྷ་རྗེ་བཙུན་སྒྲོལ་མའི་སྤྲུལ་པ། ཕྱུག་སྐྱ་
ལོ་སྟོན་པ་རྒྱལ་མཚན་གྱི་སྲས་མོ། སྒ་རྗེ་སེང་ལྕམ་འབྲུག་མོ། ཤ་མདོག་
དཀར་ལ་འགྱུར་མེད། གངས་ལ་ཟླ་འོད་ཕོག་འདྲ། མཁུར་ཚོས་དམར་ལ་
ལོག་མེད། བྱུ་རུ་ལ་མཚལ་ཐམ་བརྒྱབ་འདྲ། ཤ་རྒྱས་ནུ་མའི་མྱོས་བུམ།
རབ་ཡངས་བྲང་གི་ངོས་ན། བྱ་ངང་པས་པད་མཚོ་གཤགས་འདྲ། ཁྲ་བོ་



668
རྟ་རྒྱུག་ཁྲི་གསོལ།
གཟི་ཡི་སྤྱན་མིག་ དབུ་སྐྲ་ལོ་བྱེ་བ་ས་ཡ། གནག་སྣུམ་སྟོང་སྐུད་གཤིབས་
འདྲ། གོས་ལྭ་རིང་ལཱ་ཐུང་བཅོ་བརྒྱད། ལཱ་མ་ཐུང་དང་བཅུ་དགུ། སུམ་
ཐུལ་དཀར་ཁྲ་དགུ་བརྩེགས། ལཱ་ཆེན་སྣང་བ་མཛེས་ལྡན། མཐིང་གོས་
དགའ་འཁྱིལ་ཉི་མ། ནང་གོས་དབྱར་རྔ་ཁ་སྤྲོད། གོས་ཆེན་པད་མ་བྱུང་
གཤོག ནོར་བུ་དགོས་འདོད་ཀྱི་རྒྱན་དྲུག གསེར་དངུལ་གཟི་ཆུང་གི་དྲ་བ།
བྱུ་རུ་སྤོས་ཤེལ་གྱི་དྲ་བྱེད། ལྷམ་ཆུང་སག་ལྷམ་བཀྲ་ཡག ལྷམ་སྒྲོག་འཇའ་
འོད་རང་ཤར་ལ་སོགས་པའི་གོས་དང་རྒྱུན་ཆ་ཚད་མེད་པས་སྐུ་ལ་སྤྲས།
རྒྱལ་པོ་སེང་ཆེན་རིན་པོ་ཆེའི་མདུན་ཁྲིའི་གཡོན་ཟུར་ནས། གསེར་
དེམ་བཀྲ་ཤིས་དགེ་མཚན། རྟགས་བརྒྱུད་པད་མ་འདབ་སྟོང་གི་ནང་དུ་རྒྱུ་ཇ་
ཡུངས་མར་གྱི་དྭངས་བཅུད། མེ་ཏོག་ཡོངས་འཛིན་གྱི་སྙིང་ཁུ། ཤེལ་དང་
མུ་མེན་གྱི་དཀར་ཡོལ་རྣམས་ཀྱི་ནང་དུ། རྒྱ་གར་ཡུལ་གྱི་འབྲས་ཆང་། བོད་
ཀྱི་ཡུལ་གྱི་ནས་ཆང་། བལ་བོའི་ཡུལ་གྱི་རྒུན་འབྲུམ་གྱི་ཆང་བཏུང་བའི་བྱེ་
བྲག་མང་པོ་དང༌། གཞན་ཡང་འོ་ཞོ་མར་དང་ཤ་ཐུད་སོགས་དཀར་དམར་
ཟས་ཀྱི་བྱེ་བྲག་སྣ་ཚོགས་ཀྱིས་མཆོད་ཅིང་། འགྲོ་འདུག་པས་གཡོན་སྐོར་མ་
བྱས། གསོལ་བཅའ་ལ་ཁ་རླངས་མ་ཕོག སྐུ་ཆས་ལ་འགོམ་ཡུག་མ་བཏང་།
ཞེ་སར་བཅའ་བའི་ཡིད་འཇགས། ཐུགས་སུ་བྱོན་པའི་རྣམ་འགྱུར། གུས་པ་
ཆེན་པོའི་སྤྱོད་ལམ། དད་པའི་ཕྱག་དང་བསྐོར་བ། སྙན་པའི་ངག་གིས་ཞུ་
འབུལ་གྱི་ངང་ནས་བཞུགས་སོ། །
དེ་ནས་ཤིང་ཕོ་བྱི་བའི་ལོ་སྟེ། མ་འགོག་མོའི་ལྷ་ཕྲུག་ཇོ་རུ་དེ་ཉིད། རྨ་
གྲུ་གར་ལྷ་ལུང་གཡུ་མདོ་ནས་ཡར་ལ་བྱོན་ཏེ། ས་མི་ཡུལ་གླིང་དཀར་ཁྲ་མོའི་
སྟོད་ནས། རྟ་མགྱོགས་པའི་རྒྱལ་ཁ་བླངས་ཏེ་རྒྱལ་ས་ལ་མངའ་གསོལ་ཞིང་
གླིང་རྒྱལ་མཆོག་ནོར་བུ་དགྲ་འདུལ་གྱི་མཚན་བཏགས་ནས་དུས་འབའ་ཞིག་
འདས་པའི་མཚམས་སུ་སེང་ཆེན་རིན་པོ་ཆེའི་ཐུགས་དགོངས་ལ། སྤྱིར་་་་་



669
ལྷ་རི་ཁྱུང་རྩེར་བསང་མཆོད་ཕུལ།
འཛམ་བུ་གླིང་དང༌། ཁྱད་པར་གངས་ལྗོངས་བོད་ཡུལ། སྒོས་སུ་མདོ་སྨད་
ཀྱི་ཡུལ་ལྷ་གཞི་བདག་ཕལ་ཆེར་ད་སྔ་ཡན་ཆད་གཡུང་དྲུང་བོན་དང་ནག་ཕྱོགས་
བདུད་སོགས་ལ་ཁ་བལྟས་ཤིང་། གླིང་དཀར་པོའི་བྱ་བ་མཐའ་དག་ལེགས་
ལམ་དུ་མ་སོང་བ་རེད། ད་ཕན་ཆད་གླིང་དཀར་པོས་ལྷ་བསང་ཞིག་ཕུལ་ནས་
ལྷ་ཐམས་ཅད་དབང་དུ་བསྡུ་དགོས་རྒྱུ་རེད། བོད་ཀྱི་གཏམ་དཔེར། གཞུ་
མེད་ན་མདའ་ནི་འཕེན་ཐབས་མེད། ལྷ་མེད་ན་བྱ་བར་ལམ་འགྲོ་མེད་ཟེར་
བའི་ དཔེ་ ཐུགས་ ལ་ དགོངས་ ནས། ལོ་ དེའི་ ཟླ་ བ་ ལྔ་ པའི་ ཚེས་ གཅིག་ ལ།
བློན་པོ་ཚ་ཞང་འདན་མ་དང་གཟུ་ཆེན་གཟུ་བ་ནག་ཐུང་གཉིས་ལ། རྒྱལ་
མཆོག་ནོར་བུ་དགྲ་འདུལ་གྱིས་དེང་ཟླ་བ་འདིའི་ཚེས་བཞི་ལ་གླིང་ལྷ་སྡེ་དཀར་
པོ་འདུ་ར་བསྡུས་ཤོག དར་ཁྲ་རིན་ཆེན་སྤུངས་པ་དེ་ཕྱོར། འཁར་རྔ་་་
གསང་བ་གཡུ་འབྲུག་དེ་བརྡུངས། དུང་ཆེན་དཀར་མོ་རྒྱང་གྲགས་དེ་བུས་
ཞེས་གསུངས།
བློན་པོ་གཉིས་ཀྱིས་ལགས་སོ་ཟེར་ནས། གོང་བློན་པོ་དང་དཔའ་རྟུལ།
མི་གང་དྲག་དང་འབངས་སྡེ་ཡོངས་ལ་འཕྲིན་ཡིག་བཏང་ཞིང་། ཐག་རིང་ལ་
བང་ཆེན་མངགས་པ་དང༌། ཐག་ཉེ་སར་ཀི་དང་བསོ་ཡིས་འབོད་པ་བཏང་
ནས། ཚེས་བཞིའི་སྔ་ཆར་སེང་ཆེན་རིན་པོ་ཆེའི་བཀའ་བཞིན་དུ་རྫོང་སེང་
འབྲུག་པད་མ་སྟག་རྩེར་འཛོམས་ནས། གོང་གསེར་ཁྲི་ལ་རྒྱལ་པོ་སེང་ཆེན།
ཁྲི་གཡས་གཡོན་ལ་དཔོན་རྒྱུད་དང་དཔའ་རྟུལ། གྲལ་སྟོད་དུ་བློན་ཆེན་གང་
དྲག་བབ་བསྟུན་གྱིས་ཁྲི་གདན་ལ་འཁོད་ཅིང་། ཡུངས་མར་རྒྱུ་ཇའི་གསོལ་
འདྲེན། སྐྱེམས་པ་ཆང་གྲི་ཕུད་འདྲེན། ཁྲ་བོ་ཤ་ཡི་གཟུགས་འདྲེན་སོགས་
ལྷའི་ ལོངས་ སྤྱོད་ ལྟ་ བུར་ རོལ་ ཞིང་། ལུགས་ གཉིས་ གཏམ་ གྱི་ གླེང་ མོ།
ལེགས་ཉེས་ཆོས་ཀྱི་བགྲོ་བ་མང་པོ་མཛད་སྐབས། གླིང་རྒྱལ་མཆོག་ནོར་བུ་
དགྲ་འདུལ་གྱི་ཞོལ་ནས། ལྡོང་སྤྱི་དཔོན་དང་གསེར་བའི་གཟུ་བ། གོང་



670
རྟ་རྒྱུག་ཁྲི་གསོལ།
དཔོན་པོ་དང་བློན་ཆེན་དཔྱོད་ལྡན་རྣམས་ཀྱིས་ཉོན་དང་། ད་རེས་ཀྱི་སྐབས་
འདི་ལ་གླིང་དཀར་པོའི་བྱ་བ་འདི་འདྲ་ཞིག་རེད་སྙམ་ཞེས་ཞལ་བཀོད་ཀྱི་གླུ་
འདི་འགག་མེད་རྡོ་རྗེའི་རང་སྒྲ་ལ་དྲངས་ནས་བླངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
གནས་སྤྱི་གཙུག་ཉི་ཟླའི་གདན་སྟེང་ན། །
མགོན་འགྲོ་ཀུན་འདྲེན་མཛད་འོད་དཔག་མེད། །
གླིང་སྐྱེས་བུས་གུས་པས་གསོལ་བ་འདེབས། །
ངའི་སྙིང་དབུས་གེ་སར་བཞད་པ་ནས། །
སྐྱབས་བསླུ་མེད་མཆོག་ལ་མོས་གུས་བྱེད། །
ངག་སྙན་མོའི་སྟོང་ཉིད་རང་གདངས་འདིའི། །
སྒྲ་ཐོས་ཚད་ཆོས་ལ་འགྱུར་བར་ཤོག །
སྟེང་ལྷོ་སྤྲིན་དཔུང་རྔམས་མཐུག་པོ་དེ། །
བསྐོས་ཐང་བར་སྣང་ཁམས་ལ་ཆགས། །
དབང་ཐང་མཁའ་ནས་འབྲུག་སྒྲ་གྲགས། །
ལས་སུ་སྦྲང་ཆར་ས་ལ་བབས། །
གྲོགས་སུ་དུས་ཀྱི་སོ་ནམ་བྱེད། །
དགྲ་འདུལ་དམག་དཔོན་གེ་སར་ང་། །
ང་དང་པོ་སྟེང་མ་ལྷ་ནས་བཀོད། །
ལས་སུ་དྲག་པོའི་དམག་འགྱེད་བྱེད། །
གྲོགས་སུ་སེམས་ཅན་བདེ་ལ་བཀོད། །
དེ་ལ་བསྐོས་ཐང་རྣམ་གསུམ་ཟེར། །
ད་རུང་གཏམ་ལུགས་འདི་འདྲ་མཆིས། །



ལྷ་རི་ཁྱུང་རྩེར་བསང་མཆོད་ཕུལ།
671
གངས་ཏི་སེ་ལྷུན་པོའི་རྩེ་མོ་རུ། །
རླུང་བུ་ཡུག་འཚུབ་པའི་གདོང་ལེན་དུ། །
སེང་དཀར་མོ་འགྲིམ་འདོད་མ་ཡོད་ཀྱང༌། །
མགོ་གཡུ་རལ་ཅན་གྱི་སྔོན་ལས་རེད། །
དམའ་ཟད་མེད་རྒྱ་མཚོའི་ཀློང་དཀྱིལ་དུ། །
མཚོ་རྦ་རླབས་འཁྲུག་པའི་གཏིང་རུམ་དུ། །
ཉ་གསེར་མིག་འཁྱུག་འདོད་མ་ཡོད་ཀྱང་། །
ལས་དམག་འཁྲུག་བྱེད་པའི་རྒྱལ་པོའི་ལས། །
ངས་སྒྲུབ་ཅེས་ཁས་ལེན་མ་བྱས་མོད། །
ལས་སྔོན་གྱིས་ཐོག་ཏུ་བབས་པ་རེད། །
དེ་ནས་ཉོན་དང་ཞུ་རྒྱུ་ཡོད། །
གླིང་རྒྱལ་མཚན་ཏོག་གི་ནོར་བུ་ལས། །
གདོང་གཡེར་ཆེན་རྒྱ་ཚ་ཞལ་དཀར་ཉོན། །
རི་རྨུ་ཐག་མ་ཆད་གདོང་རིགས་གཅིག །
གླིང་དཔོན་རྒྱུད་གསེར་གྱི་སྒྲོམ་བུས་ཉོན། །
སྟེང་དག་པ་ལྷ་ནས་བསྐོས་པའི་བུ། །
བློན་ཁྲི་རྗེ་འདན་མ་བྱང་ཁྲ་ཉོན། ། །
བློན་ཆགས་ཆེན་དགུ་ཐིག་སྐྱ་མོ་ནས། །
གདོང་སྤྱི་དཔོན་རོང་ཚ་ཁྲ་རྒན་ཉོན། །
ཉོན་ཞེས་པས་ཆོས་བཤད་མ་ཡིན་ཡང་། །
ཉན་ཤེས་ན་ཆོས་དང་མཐུན་པ་ཡིན། །
ཟླ་ལྔ་པའི་ཚེས་པ་བཅུ་གསུམ་ཉིན། །
ཡུལ་གླིང་དཀར་རྒྱལ་བློན་དཔའ་རྟུལ་རྣམས། །



672
རྟ་རྒྱུག་ཁྲི་གསོལ།
རི་རྨ་རྒྱལ་ལ་བཙས་སྟོད་དུ་འགྲོ། །
འཇིག་རྟེན་གནའ་མིའི་གཏམ་དཔེ་ལ། །
མདའ་མེད་ན་གཞུ་ཡིས་ཅི་ཞིག་འཕེན། །
གཞུ་མེད་ན་མདའ་མོ་འཕེན་ཐབས་མེད། །
གཉིས་འཛོམས་ན་གར་གཏད་ས་ལ་འགྲོ། །
མི་མེད་ན་ལྷ་ཡིས་སུའི་མགོན་བྱེད། །
ལྷ་མེད་ན་བྱ་བ་ལམ་འགྲོ་མེད། །
གཉིས་འཛོམས་ན་བསམ་དོན་ཡིད་བཞིན་འགྲུབ། །
ཟེར་བའི་གཏམ་དེ་བདེན་པར་འདུག །
གླིང་དཀར་དར་སྡེ་ཕྱུག་མོ་འདིའི། །
སྟོད་གླིང་གསེར་བའི་ས་ཆ་ནས། ། །
གསེར་འཕྲུ་ཅན་ལ་བརྒྱ་ཚོ་བརྒྱད། །
གསེར་བྱེ་ཐང་ལ་བསྙིལ་བ་འདྲ། །
མཁར་བཙན་པོ་གསེར་གདུགས་ཁྲི་མཁར་ནས། །
གླིང་གསེར་བའི་ཉི་འབུམ་དར་ལུ་དེས། །
ཆིབས་རྟ་མཆོག་གསེར་བྱ་ལྡིང་ཤེས་ཆིབས། །
འཁོར་གསུམ་རྟ་སོགས་གྲ་སྒྲིག་བྱོས། །
ཤམ་མཐུད་སྟག་རོང་ཤོག་ཆེན་བཅུ། །
ཁྲུབ་ལ་གསེར་ཞག་བྱུགས་པ་འདྲ། །
དེའི་འགོ་འཛིན་སྟག་རོང་གཟིག་འཕེན་ཡིན། །
བར་གླིང་འོམ་བུ་ཚོ་དྲུག་ནས། །
མགོ་དངུལ་འཕྲུ་ཅན་ལ་བརྒྱ་ཚོ་དྲུག ། །
མཁར་མི་འགྱུར་བྱ་ནག་ལྡིང་རྫོང་ནས། །



ལྷ་རི་ཁྱུང་རྩེར་བསང་མཆོད་ཕུལ།
673
གླིང་འོམ་བུའི་ཆོས་ལུ་དར་འཕེན་དེས། །
རྟ་མགྱོགས་པ་སྨུག་གུ་རླུང་འཛིན་ཆིབས། །
འཁོར་གསུམ་རྟ་སོགས་གྲ་སྒྲིག་བྱོས། །
ཤམ་མཐུད་དར་སྡེ་ཁྲི་སྐོར་བཅུ། །
དགུང་ནས་སྐར་ཚོགས་ཤར་བ་འདྲ། །
དེའི་འགོ་འཛིན་སེང་སྟག་ཨ་དོམ་ཡིན། །
སྨད་གླིང་རྨུ་སྤྱང་ས་ཆ་ནས། །
དཔུང་དུང་འཕྲུ་ཅན་ལ་བརྒྱ་ཚོ་བཞི། །
དུས་ཀྱི་སེར་བ་བབས་པ་འདྲ། །
རྫོང་དུང་མཁར་མུན་པ་འཚུབ་མེད་ནས། །
གླིང་རྨུ་སྤྱང་རིན་ཆེན་དར་ལུ་དེས། ། །
རྟ་འདོ་བ་མེ་རུ་འཚུབ་ཤེས་ཆིབས། །
འཁོར་གསུམ་རྟ་སོགས་གྲ་སྒྲིག་བྱོས། །
ཤམ་མཐུད་སྒ་སྡེ་དར་སྡེ་དྲུག །
འབྲུ་སྔོན་མོའི་མཎྜལ་སྤུངས་པ་འདྲ། །
དཔུང་འགོ་འཛིན་ཆོས་སྐྱོང་བེར་ནག་ཡིན། །
ནང་སྐོར་འབུམ་པ་ཤོག་དགུ་ནས། །
དཔུང་གཡུ་ཁྲི་ཅན་ལ་བརྒྱ་ཚོ་དགུ། །
བྱང་མ་ཕམ་གཡུ་མཚོ་འཕྱུར་བ་འདྲ། །
མཁར་མཐོན་པོ་ཤར་རིའི་འབྲོང་རྫོང་ནས། །
གླིང་དཔའ་རྒོད་རྒྱ་ཚ་ཞལ་དཀར་དེས། །
རྟ་གྱི་ལིང་རྒྱ་བྱ་སོག་དཀར་ཆིབས། །
འཁོར་གསུམ་རྟ་སོགས་གྲ་སྒྲིག་བྱོས། །



674
རྟ་རྒྱུག་ཁྲི་གསོལ།
ཤམ་མཐུད་འདན་མའི་ཤོག་བཅུ་གཉིས། །
གླིང་བཞི་གླིང་ཕྲན་བསྐོར་བ་འདྲ། །
དཔུང་འགོ་འཛིན་འདན་མ་བྱང་ཁྲ་ཡིན། །
གླིང་ཆེ་འབྲིང་ཆུང་གསུམ་ཤོག་ཁ་ནས། །
འཕྲུ་དཀར་སེར་དམར་ནག་བརྒྱ་ཚོ་བཞི། །
དཔུང་ལྕགས་ནག་སེར་བ་བབས་པ་འདྲ། །
རྫོང་སེང་འབྲུག་པད་མ་སྟག་རྩེ་ནས། །
རྒྱལ་པོ་སེང་ཆེན་ང་རང་དང་། །
གང་དྲག་ཕ་ཁུ་རྣམ་པ་བཅས། །
ནུ་བོ་རོང་ཚ་དམར་ལེབ་ཀྱིས། །
རྟ་རྐྱང་དམར་རྒྱ་བྱ་གདོང་དཀར་ཆིབས། །
འཁོར་གསུམ་རྟ་སོགས་གྲ་སྒྲིག་བྱོས། །
ཤམ་མཐུད་སྐྱ་ལོའི་ཕྱུགས་སྡེ་བཅུ། །
སྤང་དཀར་ལ་མེ་ཏོག་སྐྱེས་པ་འདྲ། ། །
དེའི་འགོ་འཛིན་སྟོན་པ་རྒྱལ་མཚན་ཡིན། །
བོད་གངས་ལྗོངས་ཡུལ་ལྷ་གཞི་བདག་ལ། །
ཇུས་བརྟན་པའི་ལྷ་བསང་དཀར་པོ་ཕུལ། །
ལྷ་དཀར་ཕྱོགས་དབང་དུ་སྡུད་པ་ལས། །
བདུད་ནག་ཕྱོགས་བྲན་དུ་འགོད་རྒྱུ་ཡིན། །
དེའི་ཕན་ཆད་ཕྱོགས་བཞིའི་དགྲ་ཆེན་བཞི། །
དགྲ་འདུལ་བ་ལག་པའི་མཐིལ་ན་ཡོད། །
ཕྱུག་ཟད་མེད་རྫོང་ཆེན་བཅོ་བརྒྱད་འདི། །
ཕབ་ངེས་པ་སེམས་ཀྱི་དཀྱིལ་ན་ལགས། །



ལྷ་རི་ཁྱུང་རྩེར་བསང་མཆོད་ཕུལ།
675
ཟླ་ལྔ་པའི་ཚེས་པ་བཅུ་གཅིག་ཉིན། །
མ་འགྱངས་མྱུར་དུ་བྱོན་པར་མཛོད། །
དཔུང་གསེར་བ་གཡས་དང་འོམ་བུ་གཡོན། །
རྨུ་སྤྱང་སྔོན་དང་འབུམ་པ་རྒྱབ། །
ཤོག་གསུམ་དཀྱིལ་དང་ཤམ་མཐུད་རྗེས། །
བན་གསེར་ཞྭ་ཅན་ལ་སུམ་བརྒྱ་བཅས། །
རྨ་ཀུ་རིའི་ལྷ་རི་ཁྱུང་རྩེ་རུ། །
བྱོན་ནས་ཐམས་ཅད་འཛོམས་སྐབས་སུ། །
ལྷ་བསང་དུད་པའི་སྤྱན་གཟིགས་ཕུལ། །
སྣ་ཚོགས་དར་གྱི་རླུང་རྟ་བསྐྱོད། །
རྨུ་ཐག་སྲུང་མདའི་དགྲ་ལྷ་བརྟེན། །
དཀར་ཕྱོགས་ལྷ་ཡི་དབུ་འཕང་བསྟོད། །
ནག་ཕྱོགས་བདུད་ཀྱི་ཁ་གནོན་མཛད། །
གླུ་གར་ལེན་ས་ལ་བཀྲ་རེ་ཤིས། །
ངག་གར་འགུག་ས་ལ་གཡང་རེ་ཆགས། །
ཕྱོགས་གར་སོང་ས་ནས་དོན་རེ་འགྲུབ། །
གླུ་འདིར་ཚོགས་འདུས་སྡེ་ཐུགས་ལ་ཟུངས། །
ཞེས་གླུ་དེ་ལྟར་བླངས་པ་དང༌། གླིང་པ་མཆོག་དམན་ཀུན་གྱིས་གོ་དོན་
ཡིད་ལ་འཇགས་ཤིང་ལེགས་སོ་ཞུས་ནས་སོ་སོའི་གྲོང་དང་ཁྱིམ་ལ་ལོག་གོ །
དེ་ནས་ཞག་གསུམ་སོང་བ་དང་། ཚེས་བཅུ་གཅིག་གི་སྔ་ཆ་ནས་སེང་
ཆེན་རིན་པོ་ཆེའི་བཀའ་ལུང་བཞིན། སྟོད་ གླིང་གསེར་བ་ཚོ་བརྒྱུད་ནས་་་
གསེར་འཕྲུ་ཅན་ལ་བརྒྱད་བརྒྱས་འཁོར་གསུམ་འཕྲུ་སོགས་གྲ་བསྒྲིགས་ཤིང༌།
གླིང་གསེར་བའི་ཉི་འབུམ་དར་ལུ་དེས་ཆིབས་པ་གསེར་བྱ་ལྡིང་ཤེས་བཅིབས་



676
རྟ་རྒྱུག་ཁྲི་གསོལ།
ཤིང༌། གསེར་རྨོག་འབར་བ་འོད་ལྡན་དང༌། གསེར་ཁྲབ་ཉི་མ་གཞུང་རིང༌།
རྨོག་འཕྲུ་དར་སེར་ཅོད་པཎ་སོགས་སྐུ་ཆས་རྣམས་སྤྲས་ཤིང་། འཁོར་གསུམ་
སྐེད་ལ་བསྐོར་ནས་རང་ ཤོག་གི་ཕྱེད་རྫོགས་པའི་མཚམས་ནས་བྱོན་པ་དང༌།
ཤམ་མཐུད་སྟག་རོང་གི་རང་ཤོག་རྣམས་མི་རྟ་ཁྲབ་རྨོག་དར་འཕྲུ་དམར་ཤས་ཆེ་
བ་ཕྱེད་ཙམ་རྫོགས་མཚམས་ནས། སྟག་རོང་དཔོན་པོ་གཟིག་འཕེན་གྱིས་
ཆིབས་རྟ་མཆོག་གངས་རི་ལྡིང་ཤེས་བཅིབས་ནས་དམག་ཆེན་དྲུག་བརྒྱ་་་་
བསྐོར་ནས་བྱོན། དེ་བཞིན་དུ་བར་གླིང་འོམ་བུ་ཚོ་དྲུག་ནས་དངུལ་འཕྲུ་ཅན་
ལ་དྲུག་བརྒྱས་འཁོར་གསུམ་གྲ་བསྒྲིགས་ཤིང༌། དཔའ་བོ་ཆོས་ལུ་དར་འཕེན་
གྱིས་ཆིབས་རྟ་མཆོག་གྲོ་སྨུག་འཕུར་ཤེས་བཅིབས་ཏེ། མགོ་རྨོག་དཀར་དུང་
ཟླ་མཛེས་ལྡན། དངུལ་ཁྲབ་རྒོད་གཤོག་རྒྱང་ཡགས། བ་དན་སྤྲིན་དཀར་
འོད་ལྡན་སོགས། སྐུ་ཆས་འཁོར་གསུམ་རྣམས་ཀྱིས་བརྒྱན་ཏེ་རང་ཤོག་ལས་
དམག་ཕྱེད་ཙམ་རྫོགས་མཚམས་ནས་བྱོན། ཤམ་མཐུད་སྒ་སྡེའི་ཤོག་ཁག་
རྣམས་མི་ནག་རྟ་ནག་འཕྲུ་ནག་ཅན་དང་། འབྲུ་སྒ་སྡེའི་ཆོས་སྐྱོང་བེར་ནག་
གིས་རྟ་མཆོག་རླུང་ནག་འཚུབ་ཆེན་བཅིབས་ནས་སྐུ་ཆས་འཁོར་གསུམ་གྱིས་
བརྒྱན་ནས་བྱོན་ནོ། །
དེ་ནས་སྨད་གླིང་ཆུ་སྨྱུང་སྡེ་བཞི་ནས་དཔུང་དུང་ཁྲི་ཅན་ལ་བཞི་བརྒྱས་
འཁོར་གསུམ་རྟ་སོགས་གྲ་བསྒྲིགས་ཤིང་། གླིང་རྨུ་སྤྱང་རིན་ཆེན་དར་ལུ་དེས་
རྟ་འདོ་བ་སྤྲིན་དཀར་འཚུབ་ཤེས་བཅིབས། ཁྲབ་རྨོག་སྐུ་ཆས་འཁོར་གསུམ་
རྣམས་ཀྱིས་བརྒྱན་ནས་བྱོན། དེའི་རྗེས་སུ་དར་སྡེ་ཁྲི་སྐོར་བཅུ་གསུམ་གྱི་རང་
ཤོག་མི་རྟ་དཀར་པོ་དང༌། དཔའ་རྒོད་པོ་སེང་སྟག་ཨ་དོམ་གྱིས་ཆིབས་རྩལ་
ལྡན་སྟོང་རི་དཀར་པོ། རྨོག་དཀར་གངས་རི་རྩེ་གསུམ། དཔའ་ལའི་དུང་
ཁྲབ་འབུམ་རྫོང་། མཚོན་ལེབ་ཆེན་དགྲ་བོའི་བཤའ་གྲི་སོགས་སྐུ་ཆས་འཁོར་
གསུམ་རྣམས་ཀྱིས་བརྒྱན་ཞིང་རང་ཤོག་ཕྱེད་ཙམ་རྫོགས་མཚམས་ནས་བྱོན་



ལྷ་རི་ཁྱུང་རྩེར་བསང་མཆོད་ཕུལ། །
677
ནོ། །་
དེ་ནས་ནང་སྐོར་འབུམ་པ་དགུ་བརྒྱའི་དུས་ནས། དཔའ་བོ་རྒྱ་ཚ་ཞལ་
དཀར་གྱིས་རྟ་གྱི་ལིང་རྒྱ་བྱ་སོག་དཀར་བཅིབས་ཏེ། རྨོག་ཁྱུང་ནག་ཁམས་
གསུམ་ཟིལ་གནོན་དང་། རྒྱབ་ཁྲབ་དཀར་ཟླ་བ་གཤོག་དྲུག སྐེད་རལ་ཐག་
ནོར་བུའི་སྦྲུལ་འཆིང་ལ་སོགས་པ་སྐུ་ཆས་ཡོངས་རྫོགས་ཀྱིས་བརྒྱན་ནས་བྱོན་
ནོ། །
ཤམ་མཐུད་འདན་མའི་ཁྲི་སྐོར་བཅུ་གཉིས་ནས། མི་རྟ་སྔོན་པོ་འཕྲུ་
སྔོན་ཅན་གྱི་དཔུང་དམག་ཕྱེད་ཙམ་རྫོགས་མཚམས་སུ། བློན་ཚ་ཞང་འདན་
མ་དེས་རྟ་འདོ་བ་དངུལ་ཕྲུག་ལྡེམ་པ་བཅིབས་ཏེ། དབུ་རྒྱུན་རྨོག་གསལ་བ་
འོད་ལྡན་དང༌། དར་འཕྲུ་སྔོན་པོ་ནམ་མཁའི་མདངས་འཛིན། རྒྱ་ཁྲབ་རྨུ་
ལེ་ཚེམ་ཚེམ་དང་རལ་གྲི་འཇང་བ་ཡུ་དམར་སོགས་འཁོར་གསུམ་གྱིས་བརྒྱན་
ནས་བྱོན་ནོ། །
དེ་ ནས་ ནུ་ བོ་ རོང་ཚ་དམར་ལེབ། སྤྱི་ དཔོན་ སྣང་ ཆུང་ གཡུ་ སྟག
གང་དྲགས་ཕ་ཁུ་རྣམ་པ་སོགས་ཀྱིས་རང་རང་གི་རྟ་རྣམས་བཅིབས་ཏེ་འཁོར་
གསུམ་གྱིས་བརྒྱན་ནས་རིམ་པ་བཞིན་དུ་བྱོན་པ་དང་མཉམ་དུ། གླིང་སྐྱེས་
མཆོག་སེང་ཆེན་རིན་པོ་ཆེ་རྒྱལ་མཆོག་ནོར་བུ་དགྲ་འདུལ་གྱིས་རྨོག་དཀར་རྒྱལ་
བ་དོན་གྲུབ་ལ། དར་འཕྲུ་ཉི་མ་རང་ཤར་གྱིས་བརྒྱན་ནས་དབུ་ལ་མནབས།
ཁྲབ་ནག་སྲ་བའི་ཐོག་ཐུབ་ལ། རྒྱབ་དར་མེ་རུ་དམར་ནག་ཆོས་སྐྱོང་མགོན་
པོའི་བླ་དར་གྱིས་བརྒྱན་ནས་སྐུ་ལ་འཁོར། སྟག་དོང་དགྲ་ལྷའི་རྫོང་ཆེན་དེ་
མདའ་རབ་དགུ་བཅུ་གོ་བདུན་གྱིས་བཀང་ནས་གཡས་སུ་བཏགས། གཟིག་
ཤུབས་ཝེར་མའི་བླ་གནས་སུ། གཞུ་མོ་རྭ་རྒོད་འཁྱིལ་བ་བཅུག་ནས་གཡོན་དུ་
བཏགས། མདུང་མོ་ཁམས་གསུམ་དགྲ་འདུལ་དེ་བ་དན་གཡུལ་ལས་རྣམ་
རྒྱལ་བཏགས་ནས་གཡས་ཕྱོགས་སུ་བརྟེན། མཚོན་ནག་རྡོ་རྗེ་བྲག་ཆོད་དེ་



678
རྟ་རྒྱུག་ཁྲི་གསོལ།
སྐེད་ལ་བཏགས། སག་ལྷམ་སྡེ་བརྒྱད་ཟིལ་གནོན་ལ། མ་རྒྱུད་མཁའ་འགྲོའི་
འཇའ་རིས་ཀྱིས་འཁྱུད་ཅིང་ཞབས་གཉིས་སུ་གསོལ། ཆིབས་རྟ་མཆོག་རྐྱང་
རྒོད་འཕེར་བ་ལ། བལ་སྟན་སྨེ་བ་དགུ་གླིང་དང༌། གསེར་སྒ་ཡིད་བཞིན་
དབང་རྒྱལ་བསྟད། གོང་རྨེད་ནོར་བུའི་ཕྲ་ཚོམ་ཅན། གསེར་སྲབ་བཀྲ་ཤིས་
དོན་གྲུབ་ལ་སོགས་པའི་རིན་པོ་ཆེ་སྣ་ཚོགས་ཀྱིས་ས་ཆས་བརྒྱན་ཞིང་། སྲབ་
མདའ་བསོད་ནམས་ལྗོན་ཤིང་ལ་དར་ཚོན་སྣ་ལྔས་བརྒྱན་ཏེ་གཡུ་ཡི་ཕུར་བ་ལ་
བཏགས། དེ་ཚེ་གླིང་ལྷ་ཚོགས་དཀར་པོ་ཐམས་ཅད་སེང་ཆེན་རིན་པོ་ཆེའི་
བཀའ་བཀོད་གནང་བ་ལྟར། གོང་གསེར་ཁྲི་རྒྱལ་པོ་སེང་ཆེན་དེ་ཉིད་སེང་
དཀར་མོ་གངས་རིའི་རྩེ་ནས་འགྱིང་འདྲ་ཞིག་བྱས་ནས་བཞུགས།
སྟག་གདན་གཟིག་གདན་དང་། དར་ཟབ་འབོལ་སྟན་ཕྲུག་གདན་་་
སོགས་ལ་བློན་ཆེན་གང་དྲགས་དང་། དཔའ་རྟུལ་འབངས་སྡེ་དང་བཅས་པ་
ཐམས་ཅད་བརྗིད་ལྷུང་ངེ་འཇམ་བཅགས་སེ་བཞུགས་པ་དང༌། དེ་ནས་མ་སྲུ་
དུང་སྨན་གཞོན་ཆུང་ཇ་མ་རྣམས་ཀྱིས་ཤ་ཐུད་ཀྱི་བཟའ་བ། ཇ་ཆང་གི་སྐྱེམས་
འདྲེན་བྱེད་སྐབས་སུ། སྐྱ་ལོའི་སྟོན་པ་རྒྱལ་མཚན་གྱི་སྲས་མོ་དགའ་རྗེ་སེང་
ལྕམ་འབྲུག་མོ་དེ་ཉིད་ཀྱིས་རྒྱན་རབས་སྣ་ཚོགས་ཀྱིས་སྤྲས་ཤིང་། དབུ་སྐྲ་ལ་
གཡུ་བྱུར་གྱིས་ལན་ཚར། མགུལ་རྒྱན་གསེར་དངུལ་གྱི་གའུ། གོས་ལྭ་རིང་
ལཱ་ཐུང་ཟ་འོག་གི་ན་བཟའ། ཞབས་སག་ལྷམ་གསེར་སྐུད་ཀྱི་འཇའ་རིས་ཅན།
གཟི་གཡུ་བྱུར་སྤོས་ཤེལ་གྱི་རྒྱན་ཕྲེང་། གཟུགས་མཛེས་པས་རྒྱལ་ཁམས་སྤྲོ་བ།
གསུང་སྙན་མོས་ཡིད་དབང་འགུགས་པ། ཐུགས་གསལ་བས་ལུགས་གཉིས་
དཔྱོད་ཅིང་། སྟེང་འདོད་ཁམས་ལྷ་ཡི་བུ་མོ། ས་གླིང་དཀར་ཡུལ་ནས་་
འཁྲུངས་འདྲ་དེ་ནི་གྲལ་མཇུག་ནས་ཡར་བཞེངས་ཏེ་རྒྱལ་བློན་དཔའ་རྟུལ་་་
རྣམས་ལ། ཇ་ཆང་གི་སྐྱེམས་ཞུས་དང་བསྟོད་པ་དགྲ་ལྷའི་གོ་མཚོན་སྣ་དགུའི་
ཆེ་བརྗོད་ཀྱི་གླུ་འདི་སྙན་པའི་དྲི་ཟའི་རྒྱུད་མངས་ལྟར་དགུ་སེང་དྲུག་འགྱུར་ལ་



ལྷ་རི་ཁྱུང་རྩེར་བསང་མཆོད་ཕུལ།
679
དྲངས་ནས་བླངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
གནས་གཡུ་ལོ་བཀོད་པའི་ཞིང་ཁམས་ནས། །
མ་ཚེ་སྦྱིན་སྒྲོལ་མ་དཀར་མོ་མཁྱེན། །
རང་སྣང་དག་པའི་ཕོ་བྲང་ནས། །
མ་གཅིག་གྲུབ་པའི་རྒྱལ་མོ་མཁྱེན། །
ཁང་བཟང་གསེར་གྱི་རྒྱལ་མཚན་ནས། །
བཞུགས་པའི་ལྷ་མོ་དཔལ་ཆེན་མོ། །
དེ་རིང་འབྲུག་མོའི་གྲོགས་ལ་བྱོན། །
ངག་སྙན་མོའི་གླུ་ནི་ལེན་རོགས་མཛོད། །
དོན་ཆེན་པོའི་ཚིག་ནི་སྐྱོར་རོགས་བྱོས། །
དམན་ང་འདྲ་ང་ངོ་མ་ཤེས་ན། །
ས་བཅུད་འཛོམས་བཀྲ་ཤིས་ར་བ་ནས། །
ཕྱུགས་སྐྱ་ལོ་སྟོན་པ་གླིང་གི་བརྒྱུན། །
ནོར་ལོངས་སྤྱོད་མ་དྲོས་ཀླུ་དང་མཚུངས། །
ཕོ་མི་འགྱུར་ཁོང་གི་སྲས་མོ་ཡིན། །
སྐྱ་ལོའི་སེང་ལྕམ་འབྲུག་མོ་ཟེར། །
དབྱར་ཟླ་གསུམ་གྱི་ནང་རོལ་དུ། །
སྤང་དཀར་འོ་མའི་རྩེ་ཡ་དེ། །
ན་ཆུང་བུ་མོ་ཨ་འབྲུག་ཟེར།
ཕྱི་མཛེས་པའི་བཀྲག་མདངས་དུང་ལས་དཀར། །
བཞིན་མཁུར་ཚོས་ལི་ཁྲི་མཚལ་ལས་དམར། །



680
རྟ་རྒྱུག་ཁྲི་གསོལ།
ནང་ཤེས་པའི་བློ་རྒྱ་མཚོ་ལས་ཟབ། །
ལུས་ལྷུ་དྲུག་སྦ་དཀར་སྨྱུག་ལས་དྲང་། །
ལས་དག་པ་ལྷ་ལས་སྐྱེས་པའི་མཐོ། །
གཏམ་རང་འདོད་མིན་ཏེ་གནས་ཚུལ་ཡིན། །
ས་འདི་ས་ངོ་མ་ཤེས་ན། །
གྲུ་བཞི་ས་ཡི་གདན་ཐོག་རེད། །
བདེ་མཆོག་ནོར་བུའི་ཞིང་ཁམས་རེད། །
མཁར་འདི་ཡི་རྒྱུ་མཚན་མ་ཤེས་ན། །
འདིའི་མཁར་མགོ་དཀར་པོ་དུང་གིས་གྲུབ། །
དུང་གིས་གྲུབ་པ་ལྷ་ཡིས་བཟོས། །
གངས་སེང་གཡུ་རལ་རྒྱས་འདྲ་ཡིན། །
ལྷ་ཆེན་ཚངས་པའི་ཕོ་བྲང་རེད། །
མིང་ལ་སེང་འབྲུག་སྟག་རྩེ་ཟེར། ། །
མཁར་སྐེད་སེར་པོ་གསེར་གྱིས་གྲུབ། །
གསེར་གྱིས་གྲུབ་པ་གཉན་གྱིས་བརྡུངས། །
རྒྱ་སྟག་འཛུམ་དྲུག་རྒྱས་འདྲ་ཡིན། །
མིང་ལ་གསེར་སྡུག་ཁྲི་མཁར་ཟེར། །
མཁར་སྨད་སྔོན་པོ་གཡུ་ཡིས་གྲུབ། །
གཡུ་ཡིས་གྲུབ་པ་ཀླུ་ཡིས་བཞེངས། །
གཡུ་འབྲུག་སྤྲིན་གྱིས་རྒྱན་འདྲ་ཡིན། །
གཙུག་ན་རིན་ཆེན་ཕོ་བྲང་རེད། ། །
གཡུ་མཁར་ནོར་བུའི་གཏེར་རྫོང་རེད། །
ཇ་མཁར་སྟག་རྫོང་ཕྱུག་མོ་ཟེར། །



ལྷ་རི་ཁྱུང་རྩེར་བསང་མཆོད་ཕུལ།
681
མཁར་སྐེད་གསེར་གྱི་ངོས་ལོགས་ན། །
སྣང་སྟོང་ལྷ་ཡི་གཙང་ཁང་ཡོད། །
ཕྱོགས་ཟུར་གཡུ་རིའི་སྐུ་མཁར་ཟེར། །
གླིང་སེང་ཆེན་རྒྱལ་པོའི་གཟིམ་ཤག་རེད། །
ཚོམས་ཆེན་ཀ་བ་སྟོང་ལྡན་ཡོད། །
ཀ་མགོ་སྟོང་དང་རྩ་གཉིས་ན། །
སངས་རྒྱས་སྟོང་གི་སྣང་བརྙན་ཡོད། །
སྒོ་ཆེན་བརྒྱད་ཅུ་ཐམ་པ་ན། །
གྲུབ་ཆེན་བརྒྱད་ཅུའི་རྣམ་ཐར་ཡོད། །
རབ་གསལ་བརྒྱ་དང་རྩ་བརྒྱུད་ན། །
རྒྱལ་བ་ཞི་ཁྲོའི་སྐུ་གཟུགས་ཡོད། །
སྤེན་རྒྱུན་བྱུ་རུའི་ཁ་པད་ཡོད། །
སངས་རྒྱས་བསྟན་པ་དར་རྟགས་རེད། །
གསེར་ཁྲི་ཉི་འོད་རང་ཤར་དེ། །
མུན་པ་སེལ་བའི་སྒྲོན་མེ་རེད། །
ཙན་དན་སྒོ་མོ་རང་གསལ་དེ། །
ལེགས་ཉེས་གསལ་བའི་མེ་ལོང་རེད། །
ཞུན་མའི་ཁྲོ་ཆུའི་ལྕགས་རི་དེ། །
འགྱུར་མེད་བྲག་རིའི་རང་བཞིན་རེད། །
འཇིགས་མེད་མཁར་གྱི་ནང་ཤེད་ན། །
གསེར་ཁྲི་གདོང་ལྔས་བཏེགས་པའི་སྟེང་། །
སྟག་གཟིག་དར་ཟབ་འབོལ་གྱི་གདན། །
འཇའ་ཚོན་དར་གྱི་ལྡིང་ཁང་ན། ། །



682
རྟ་རྒྱུག་ཁྲི་གསོལ།
མི་སྨུག་པོ་དུང་གི་སོ་སྒོ་ཅན། །
དམར་མདངས་བྱུ་རུའི་སྤྱན་རྩ་འཁྲིགས། །
དབུ་རལ་བས་སྐུ་རྒྱབ་ཁེབས་ནས་བཞུགས། །
གླིང་འགྲན་མེད་སེང་ཆེན་རྒྱལ་པོ་རེད། །
གཟུགས་སྐུ་ལུས་བརྗིད་ལ་གཡང་རེ་ཆགས། །
ཞལ་མཛེས་པའི་འཛུམ་མདངས་ཉམས་རེ་དགའ། །
མ་མཁའ་འགྲོའི་ཐུགས་སྲས་རིན་པོ་ཆེ། །
མགོན་པད་འབྱུང་སྤྲུལ་བ་རིན་པོ་ཆེ། །
གླིང་གེ་སར་རྒྱལ་པོ་རིན་པོ་ཆེ། །
ཁྱེད་འགྲོ་ཀུན་འདྲེན་པའི་བླ་མ་རེད། །
ཆབ་འབངས་སྐྱོང་བའི་རྒྱལ་པོ་རེད། །
དགྲ་ཕས་རྒོལ་འདུལ་བའི་དཔའ་བོ་རེད། །
མཐོ་དྲེགས་ཅན་གཉའ་ནས་གནོན་མི་རེད། །
དམའ་གཉོམ་ཆུང་བྱམས་པས་སྐྱོང་མི་རེད། །
ཐུགས་ཉེ་རིང་མེད་པའི་ཉི་མ་འདྲ། །
གླིང་གེ་སར་རྒྱལ་པོ་རིན་པོ་ཆེ། །
དབུ་ལ་རྨོག་དཀར་གྱོན་པ་ན། །
ཤར་རིའི་དུང་ཟླ་ཚེས་པ་འདྲ། །
དེའི་ཐོག་འཕྲུ་ཞིག་བཙུགས་པ་དེ། །
ཟླ་བས་མུན་པ་བསལ་བ་འདྲ། ། དས
སྐུ་ལ་ཁྲབ་དཀར་གྱོན་པའི་ཚེ། །
གངས་ནས་སེང་གེ་འགྱིང་བ་འདྲ། །
དེའི་ཐོག་འཁོར་གསུམ་སྤྲས་པ་དེ། །



ལྷ་རི་ཁྱུང་རྩེར་བསང་མཆོད་ཕུལ།
683
སེང་ལ་གཡུ་རལ་རྒྱས་པ་འདྲ། །
གཡས་སྟག་དོང་དགྲ་ལྷའི་རྫོང་ཆེན་ན། །
ཁ་གྲགས་ཤེས་པའི་མདའ་བཅུ་ཡོད། །
མི་སྐད་གོ་བའི་མདའ་བཅུ་ཡོད། །
སྨོན་ལམ་ཐེབས་པའི་མདའ་བཅུ་ཡོད། །
ཕྱིར་འོང་ཤེས་པའི་མདའ་བཅུ་ཡོད། །
འགོ་བའི་ལྷ་ལྔའི་བླ་མདའ་ལྔ། །
ལྷ་ཀླུ་གཉན་གྱི་སྲུང་མདའ་གསུམ། །
མ་གྲུབ་པ་རྒྱལ་མོ་ཚེ་མདའ་གཉིས། །
སྲོག་གཅོད་དུག་མདའ་སོ་བདུན་སོགས། །
ལྷ་མདའ་གོ་བདུན་བཞུགས་པ་དེ། །
བྲག་རིར་སྨྱུག་རྒོད་སྐྱེས་པ་འདྲ། །
གཡོན་གཟིག་ཤུབས་ཝེར་མའི་བླ་གནས་ན། །
གཞུ་མཆོག་དཀར་ར་རྒོད་འཁྱིལ་བ་དེ། །
གཟའ་བདུད་ནག་པོ་རང་འཁོར་རེད། །
རྡུངས་ན་གཡུ་འབྲུག་ལྡིར་བ་འདྲ། །
མཚོན་རྣོན་རྡོ་རྗེ་བྲག་ཆོད་དེ། །
ས་འོག་གཤིན་རྗེའི་བཤའ་གྲི་རེད། །
ཕུད་ན་དར་དམར་འཕྱར་བ་འདྲ། །
གཡུགས་ན་ཐོག་ལྕེ་ལྷུང་བ་འདྲ། །
ཐག་ནག་སྦལ་སྤྲུལ་འདོམ་དགུ་དེ། །
གཉན་ས་བདག་ཀླུ་ཡིས་གནང་བ་ཡིན། །
སྟ་ཆེན་བྲག་རི་ཕམ་བཤིག་དེ། །



684
རྟ་རྒྱུག་ཁྲི་གསོལ།
དམ་ཅན་མགར་བས་བརྡུངས་པ་ཡིན། །
དགྲ་ལྷའི་གོ་མཚོན་སྣ་དགུ་ན། །
སྲུང་མའི་འབྲུག་སྒྲ་འུ་རུ་རུ། ། །
ཝེར་མའི་གློག་དམར་འཁྱུགས་སེ་འཁྱུག །
དཔའ་དགྲ་ལྷའི་འོད་མདངས་ལམས་སེ་ལམ། །
ཞལ་མཛེས་པའི་འཛུམ་མདངས་ཡ་ལ་ལ། །
གཡས་ཀྱི་བཞུགས་ཁྲི་ཁྲ་མོ་ན། །
གླིང་དཔོན་རྒྱུད་གསེར་རི་ལྷུན་པོ་རྣམས། །
སེང་ཆེན་ནམ་མཁའི་རང་མདངས་ལ། །
ཉི་ཟླ་སྐར་གསུམ་ཤར་བ་འདྲ། །
གཡས་དངུལ་ཁྲི་གངས་རིའི་རྩེ་མོ་ན། །
དཔའ་ཞལ་དཀར་གངས་སེང་དཀར་མོ་འགྱིང་། །
གཡོན་དུང་ཁྲི་སྤྲིན་གྱི་ནང་ཤེད་ན། །
བུ་རོང་ཚ་གཡུ་འབྲུག་ངར་མ་ལྡིར། །
གཡས་གྲལ་བར་སྣང་ཡངས་པོ་ན། ། །
གླིང་ཉི་འབུམ་འོད་ཀྱིས་མུན་པ་སེལ། །
གཡོན་གྲལ་རྫ་རིའི་རྩེ་མོ་ན། །
བུ་དར་འཕེན་དུང་ཟླ་དཀར་པོ་ཚེས། །
མདུན་ཁྲི་གཡུ་ཡི་མཚོ་ཆུང་ན། །
མི་གཡང་སྣང་ངུའི་ནོར་བུ་བརྗིད། །
རི་མོ་སྟག་དང་ཐིག་ལེ་གཟིག །
གུང་ཨ་ལོང་ཅན་གྱི་གདན་སྟེང་ན། །
མེས་པོ་རྒན་རབས་ཕ་ཁུ་རྣམས། །



ལྷ་རི་ཁྱུང་རྩེར་བསང་མཆོད་ཕུལ།
685
བག་གྲོ་བ་རི་རྒྱལ་ལྷུན་པོ་འདྲ། །
གཡང་ཆགས་པ་རྒྱ་མཚོའི་ནོར་བུ་འདྲ། །
བློ་རིག་པ་ཉི་མ་རང་ཤར་རེད། །
ད་རུང་དེས་ཀྱང་མི་ཚད་པའི། །
གླིང་ཁྲི་རྗེ་འདན་མ་ཐོག་མདའ་རྒོད། །
སྒ་སྡེ་སེང་སྟག་བརྟན་བརླིང་བརྗིད། །
ཁྱུང་སྒོང་སྦུབས་གཤོག་རྩལ་ཡར་རྒྱས་ལ། །
བུ་ཆུ་སྤྱང་རིན་ཆེན་དར་ལུ་རེད། །
གཡུ་འབྲུག་མཚོ་ནས་སྨིན་རྒྱུ་ལ། །
འོམ་བུའི་ཨ་ནུ་དཔལ་སེང་ཡོད། །
སེང་ཕྲུག་གཡུ་རལ་རྒྱས་པ་ལ། །
སྲས་ཆུང་སྟོང་རྒྱལ་འབུམ་མེ་བཞུགས། །
ལྷ་དཀར་ཕྱོགས་བསྟན་པ་ཡར་རྒྱས་རེད། །
བོད་གངས་ལྗོངས་བདེ་སྐྱིད་ཡར་དར་རེད། །
རྩལ་ལྡན་ལྷ་རྟ་བརྒྱད་ཅུ་དེ། །
རྒྱུགས་ན་བང་རྩལ་རླུང་ལ་འགྲན། །
འཕུར་ན་གཤོག་རྩལ་བྱ་དང་མཉམ། །
རྫ་རི་རྨ་རི་གཡང་ར་ན།། །།
གླིང་ལྷ་སྡེ་འབྲས་དཀར་སྙེ་མ་རྒྱས། །
ལྷ་ཆུ་དར་དཀར་གཞི་མ་རེད། །
ཆུས་འཛིན་སྨན་ཆུང་བརྒྱད་ཅུ་དེ། །
མ་མཁའ་འགྲོའི་རྣམ་འཕྲུལ་ཤ་སྟག་ཡིན། །
སྒོས་ན་ཆུང་བུ་མོ་ཨ་འབྲུག་ངའི། །



686
རྟ་རྒྱུག་ཁྲི་གསོལ།
སྐྱེས་པ་མོ་ལུས་བླངས་ན་ཡང་། །
བསོད་ནམས་མི་དམན་དབང་ཐང་ཆེ། །
མི་བདག་སེང་ཆེན་རྒྱལ་པོ་རེད། །
ཨ་རེ་དགའ་ལ་ཡང་རེ་སྐྱིད། །
དགའ་སྐྱིད་བར་ནས་ཇ་ཆང་འདྲེན། །
གཡས་ཀྱི་གསེར་དེམ་འོད་འབར་ནང༌། །
རྒྱ་ཇ་མེ་ཏོག་ཡོངས་འཛིན་ཡོད། །
ཉིན་གྱི་ཤིང་ཇ་ཁམ་པ་ཡོད། །
སྲིབ་ཀྱི་འོ་འཛིན་སྔོན་མོ་ཡོད། །
འབྲུ་ཇ་མཚལ་གྱི་ཐིག་པ་ཡོད། །
དེ་སོགས་ཇ་སྣ་མང་པོའི་བཅུད། །
རྫ་ཆུ་བསིལ་མའི་རྟ་ལ་བསྐྱོན། །
ཆུ་སྙིང་ཚྭ་དཀར་སྐྱོར་ཡ་བྱས། །
ཟིལ་ཆུང་འོ་མས་མདངས་ཤིག་ཕུད། །
འབྲི་མར་སེར་པོས་ཁ་རྒྱུན་བཏགས། །
ཇ་ཡུངས་དམར་བཞེས་དང་སྐུ་ཁམས་དྭངས། །
གཡོན་གྱི་དངུལ་དེམ་ཁྲ་མོའི་ནང་། །
ན་ནིང་བཙོས་པའི་ལོ་ཆང་ཡོད། །
ད་ལོ་བཙོས་པའི་ཟླ་ཆང་ཡོད། །
རྒྱ་གར་ཡུལ་གྱི་འབྲས་ཆང་ཡོད། །
བལ་པོའི་ཡུལ་གྱི་རྒུན་ཆང་ཡོད། །
བོད་ཀྱི་ཡུལ་གྱི་སྨན་ཆང་ཡོད། །
སྐྱེམས་པ་སེར་མོའི་ཆང་སྣ་ལ། །



ལྷ་རི་ཁྱུང་རྩེར་བསང་མཆོད་ཕུལ།
687
བུར་དཀར་སྦྲང་རྩིས་མངར་དང་སྦྲགས། །
ཞིམ་བྱེད་སྨན་དང་ཀ་ར་སྦྱར། །
ཆང་སྐྱེམས་པར་གསོལ་དང་དབུ་འཕང་མཐོ། །
དེ་རྗེས་དོན་མཐུན་གླུ་ཞིག་འབུལ། །
ཉིན་རི་ལྷ་ཤིང་ཤུག་པས་བཟུང་། །
དྲི་ཞིམ་འཐུལ་ཞིང་ལོ་འདབ་རྒྱས། །
རྩེ་མོ་གཡུ་ལྗོན་གཡུར་ཟ་ཞིང་། །
སྐྱིད་རོགས་ལྷ་བྱ་ཁུ་བྱུག་བབས། །
གསུང་སྐད་སྙན་པའི་སྣང་བ་སྤྲོ། །
སྲིབ་རི་ཐང་ཤིང་སྔོ་ལོས་བཟུང་། །
སྐྱེ་ཚུགས་དྲང་ཞིང་དགུང་ལ་མཉམ། །
ཡལ་ག་ཐང་དམར་ལྗོན་ལྡེམ་བྱེད། །
སྐྱིད་རོགས་ལྷ་བྱ་གོང་མོས་བབས། །
སྒྲོ་གཤོག་བཟང་པོས་བར་སྣང་གཅོད། །
ཉིན་སྲིབ་བར་ནས་མེ་ཏོག་འཁྲུངས། །
ཁ་དོག་ཡག་ཅིང་ལོ་འདབ་རྒྱས། །
རྩི་བཅུད་བདུད་རྩིའི་དྭངས་མ་ལ། །
འཁོར་ཡ་རྐང་དྲུག་བུང་བས་བྱས། །
ཐིག་ལེ་ཡག་པའི་ཁ་དོག་བབས། །
དེ་གླིང་དཀར་རྒྱལ་ཆུས་འབྲུག་མོས་བཟུང༌། །
སྐྱེས་གཟུགས་ཡག་ལ་སྐྱེ་བ་མཐོ། །
རང་ལོ་བརྒྱད་གཉིས་བཅུ་དྲུག་ལྷག །
ངའི་སྐྱིད་ཡ་སེང་ཆེན་རྒྱལ་པོ་རེད། །



688
རྟ་རྒྱུག་ཁྲི་གསོལ།
དབུ་འཕང་མཐོ་ཡིས་དགྲ་བཞི་འདུལ། །
ཟེར་བའི་དཔེ་དང་དོན་མཐུན་ཡིན། །
དེ་ནས་གླིང་དཀར་ལྷ་སྡེ་ལགས། །
ཞིམ་མངར་ཆང་དང་ཡུངས་མར་ཇ། །
ཤ་ཐུད་ཕྱེ་མར་འོ་ཞོ་འདི། །
རྒྱལ་བློན་དཔའ་རྟུལ་འབངས་སྡེ་དང༌། །
མ་སྲུ་དུང་རལ་གཞོན་ཆུང་བཅས། །
ཐམས་ཅད་འཛོམས་པའི་དགའ་སྟོན་ཡིན། །
བཀྲ་ཤིས་པའི་རྟེན་འབྲེལ་བསྒྲིགས་པའི་ཉིན། །
ལྟས་ངན་པའི་ཀུ་ཅོ་སྒྲོག་དོན་མེད། །
གླིང་རྒྱལ་བློན་རྣམས་ཀྱི་སྙན་ལམ་དུ། །
དོན་ཆེན་པོའི་ཚིག་འགའ་ཞུ་རྒྱུ་ཡོད། །
མདང་གསུམ་གཉིད་ཀྱི་མཐུན་མཇུག་ཏུ། །
རྟགས་ངན་པའི་རྨི་ལམ་འདི་འདྲ་རྨིས། །
བྱང་ནས་རྒྱ་མཚོ་འཕྱུར་བ་རྨིས། །
གདུག་པའི་སྦལ་བ་ནག་ཅིག་གིས། །
ཁ་ནས་ཁྲག་མདའ་འཕེན་པ་རྨིས། །
སྡེར་མོ་གླིང་ལ་གདེངས་པ་རྨིས། །
དེ་རིང་རྒྱལ་བློན་བྱོན་ལམ་ན། ། །
གནོད་པའི་དགྲ་ཞིག་ཡོད་ལས་ཆེ། །
འབྲོང་མོས་རྫ་རི་འགྲིམ་ལམ་ན། །
གླང་རྒན་རྭ་ཐུར་འཛིང་ལས་ཆེ། །
སྟག་མོས་ནགས་ཚལ་འགྲིམ་ལམ་ན། །



ལྷ་རི་ཁྱུང་རྩེར་བསང་མཆོད་ཕུལ།
689
ཝ་མོས་བརྒྱལ་སྐད་སྒྲོག་ལས་ཆེ། །
དོན་ལ་ལེགས་ཉེས་རྨི་ལམ་རེད། །
མ་བརྗེད་ཐུགས་ལ་བཟུང་ན་ལེགས། །
ཡག་ན་གླིང་དཀར་གྲོགས་ལ་བསྒྱུར། །
གླིང་དཀར་པོའི་བསྟན་པ་དར་བར་ཤོག །
ཉེས་ན་དགྲ་བོའི་སྟེང་ལ་བསྒྱུར། །
ནག་ཕྱོགས་དགྲ་བཞི་འདུལ་བར་ཤོག །
ཅེས་གསུང་གླུ་དེ་ལྟར་བླངས་པ་དང་མཉམ་དུ། གླིང་རྒྱལ་བློན་དཔའ་
རྟུལ་རྣམས་ཀྱིས་རང་རང་གི་རྟ་ལ་བཅིབས་ནས་བྱོན་པར་མཛད། དེ་ཚེ་རྒྱལ་
པོ་སེང་ཆེན་རིན་པོ་ཆེ་ནས་ཀྱང་དགྲ་ལྷའི་གོ་མཚོན་སྣ་དགུ་སྐུ་ལ་གསོལ། རྟ་
མཆོག་རྐྱང་རྒོད་འཕེར་པོ་ལ་བཅིབས། དཔའ་རྟུལ་བཀའ་བློན་རྣམས་ཀྱིས་
སྙན་པའི་སྦ་དཀར་གྱི་གླིང་བུ། མཛེས་པའི་གསེར་དངུལ་གྱི་རྒྱ་གླིང་། བཀྲ་
ཤིས་དུང་ཆེན་གྱི་སྒྲ་དབྱངས་སོགས་ཀྱིས་སྣ་དྲངས་ནས། འཇའ་ཚོན་གྱི་ལི་ལི།
འོད་ཀོར་སྒོར་རོ་རོ་བྱོན་པར་ཆས་སོ། །
དེའི་དུས་སུ་ཨ་ཆེན་ཧོར་གྱི་ས་ཆ། ཧོར་གུར་ནག་གི་ཤོག་ཁ་ནས་པཱ་
དུར་འབྲོང་ནག་ཤུགས་ཆེན། ཤན་པ་ཁྱུང་ནག་མཐིང་རྒོད། ཤན་ཆུང་དར་
འབུམ་ཚར་རྩེ་ སོགས་ ཤན་པ་དང་པཱ་དུར་ཤོག་ཁ་ནས་སྐྱ་མི་བཅུ་བདུན་རི་་
དྭགས་གཤོར་དུ་སོང་བས། སྟོད་ཡག་ལའི་རི་རྩེ་ནས་གླིང་དཀར་པོའི་ལྷ་་
བསང་བ་རྣམས་མཐོང་ནས་ལྟད་མོ་བལྟས་ཤིང་། སྐབས་དེར་ཀུན་ལ་སྐད་
བཏང་བས་དེར་ཡོད་ཚད་ཐམས་ཅད་ཡག་ལའི་རི་རྩེར་འཚོགས་ཏེ། མུ་མེན་
གྱི་ཅོག་ཙེ་བཀྲ་ཤིས་དགའ་བ་གཡས་འཁྱིལ་གྱི་སྟེང་དུ། རྒྱང་ཤེལ་གླིང་བཞི་
མུན་ སེལ་ སྲིད་ གསུམ་ གསལ་ བའི་ མེ་ལོང་ དེ་བཞག་ནས་ ལྟད་ མོ་ བལྟས་ཚེ།
གླིང་ དཀར་ གྱི་ ལྷ་ བསང་ བ་ རྣམས་ ཀྱི་ གཡས་ སྟག་ དོང་ རྒོད་ སྒྲོ་ ཤིགས་ སེ།



690
རྟ་རྒྱུག་ཁྲི་གསོལ།
གཡོན་ གཟིག་ ཤུབས་ ཐིག་ལེ་ ཤིགས་ སེ། སྐེད་ འཁོར་ གསུམ་ ཆ་ མ་ གྱི་ལེ།
ཆིབས་རྟ་མཆོག་རྔ་མདུང་རུགས་སེ། རྨ་གསེར་ལུང་ན་བ་དམར་ལེབ་ཀྱི་བྱང་
ལམ་བརྒྱུད་ནས་བྱོན་པ་དང་། དེ་དུས་ཧོར་དཔའ་བཟང་ཤན་པ་དམར་པོ་
དེས་ན་རེ། གླིང་རྒྱལ་མཆོག་ནོར་བུ་དགྲ་འདུལ་དང་། དཔའ་ཆེན་གྲུབ་
ཐོབ་བརྒྱད་ཅུ་གཙོས་དཔའ་རྟུལ་ཕལ་པ་དང་འབངས་སྡེ་རྣམས་དབང་སྡུད་
བསང་མཆོད་ལ་བྱོན་པ་རེད། ལྟོས་དང་ཟེར། །
དེ་དུས་ཧོར་གུར་དཀར་སྟག་ཞུའི་རྒྱལ་པོ་དེ། འབོལ་ལྡན་དཀར་་་་
དམར་མཐིང་རྩེ་སུམ་བརྩེགས། སྐུ་ལ་གོས་སྔོན་པོ་ལཱ་ ཐུང་སྲུབ་མེད་དང་།
བེར་དཀར་སེར་གཡས་འཁྱིལ་གྱི་རི་མོ་ཅན། སྟོད་གོས་འདབ་སྟོང་ནག་པོ་ལ།
མདོག་མི་གཅིག་དར་སྣའི་སྲུང་མདུད། དབུ་ཞྭ་དོམ་ནག་གི་འཐིབ་ཞུ་ལ།
དབང་མདོག་སྟོང་སྐུད་ཀྱི་ལན་ཚར། རྒྱ་ལྷམ་ཆུ་སྲིན་གསེར་མགོར། ལྷམ་
སྒྲོག་དར་སྔོན་གྱི་འཆིང་མདུད། རལ་གྲི་གནམ་ཐེལ་གྱི་བླ་ལྕགས་བྱ་ཤིང་
དཀར་མོའི་དིང་རུ་སོགས་སྐུ་ཆས་རྣམས་ཀྱིས་སྤྲས་ཏེ། དགའ་བའི་འཛུམ་
མདངས་ཤིགས་སེ། སྨྲ་བའི་སྐད་འགོ་ལྷངས་སེ་བཞུགས་པ་དང་། གཡས་
གྲལ་གྱི་འགོ་ལ། བློན་ཆགས་ཆེན་ཤན་པ་དམར་པོ་སོགས་གང་དྲག་མང་པོ་
དང་། གཡོན་ གྱི་ གྲལ་ འགོ་རྣམས་སུ། སྟོབས་ ལྡན་ དཔའ་ བོ་ གུར་ སེར།
རྒྱལ་སྲས་སྟག་ལྷ་ཁྲི་རྒྱལ། རྩལ་ཆེན་འབྲོང་མོ་སྦར་འཛིན། ཤེད་ཆེན་རི་བོ་
པང་ སྐོར། སྟོབས་ ལྡན་ ཁྲོ་ ཆུ་ ཐོག་ རྒྱལ། བཙན་ པོ་ ཐང་ ནག་ རྩེ་རྒྱལ།
མགར་བའི་བཙན་རྒྱལ་ཁ་ཤོ། ཡ་མེད་ཐོག་སེར་འབྲུག་རྒྱལ། ལྷ་སྲས་ལྷའུ་
ལེགས་པ། ཤན་པོ་གོང་རྗེ་གཡུ་འབྲུག དཔའ་བོ་སྟག་ལྷ་རྔམས་བརྗིད་
སོགས་གང་དྲག་དང་། ཧོར་ཐི་ཐང་སྒོ་མོ་ཤོག་དགུ་སོགས་བསམ་གྱིས་མི་ཁྱབ་
པ་ཐམས་ཅད་ཀྱིས་བལྟས་ཚེ། ཁྱིམ་གང་གི་མི་ལྟར་ཤིན་ཏུ་གསལ་བར་མཐོང་
བ་དང་། སྐབས་དེར་སྟག་ཞུའི་གུར་དཀར་རྒྱལ་པོས་གླིང་རྒྱལ་མཆོག་ནོར་བུ་



ལྷ་རི་ཁྱུང་རྩེར་བསང་མཆོད་ཕུལ།
691
དགྲ་འདུལ་དང༌། གྲུབ་ཆེན་དཔའ་རྟུལ་བརྒྱད་ཅུའི་བརྗིད་ཆགས་སྐུའི་རྣམ་
འགྱུར། ཞི་དྲག་ཞལ་གྱི་འཇིགས་རྔམས་སོགས་མ་བཟོད་པར། ཅུང་ཟད་
སྐྲག་སྟེ་བཞིན་གྱི་མདངས་ཉམས། དབུགས་སྟོད་དུ་འཚང་། སྐད་ཀྱི་་་་
གདངས་འདར་ནས་ཧོར་རྒྱལ་བློན་དཔའ་རྟུལ་རྣམས་དང་། སྒོས་ ཤན་པ་
དམར་པོ་སོགས་ལ་གླིང་གི་མི་རྟའི་ངོས་འཛིན་གྱི་སྐད་ཆ་འདྲི་བའི་ཚུལ་དུ་ཧོར་
གུར་དཀར་རྔམས་ཆེན་འགྱིང་གླུའི་རྟ་ལ་དྲངས་ནས་གླུ་འདི་ལྟར་བླངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
ལྷ་མཁྱེན་ནོ་མཁྱེན་ནོ་ཧོར་ལྷ་མཁྱེན། །
སྟེང་གནམ་ལྕགས་ཐོག་གི་གུར་ཁང་ན། །
ལྷ་གནམ་ཐེལ་དཀར་པོ་རྫུ་འཕྲུལ་ཅན། །
མཆོད་ཅིང་བསྟོད་དེ་ཕྱག་ཀྱང་འཚལ། །
མཁྱེན་ནོ་མཁྱེན་ནོ་ཧོར་ལྷ་མཁྱེན། །
བར་སྣང་ན་བུན་གཞལ་ཡས་ན། །
བར་ཐེལ་ཁྲ་བོ་སྟོབས་རྩལ་ཅན། །
མཆོད་ཅིང་མཆོད་ཅིང་ཧོར་ལྷ་མཆོད། །
ལྷ་མཁྱེན་ནོ་མཁྱེན་ནོ་ཧོར་ལྷ་མཁྱེན། །
ས་གཞི་རླུང་དམར་གུར་ཁང་ན། ། །
ས་ཐེལ་ནག་པོ་མྱུར་མགྱོགས་ཅན། །
མཆོད་ཅིང་བསྟོད་དེ་ཕྱག་ཀྱང་འཚལ། །
གངས་དཀར་སྤ་ལོ་རྩེ་རྒྱལ་མཁྱེན། །
ས་འདི་ས་ངོ་མ་ཤེས་ན། །



692
རྟ་རྒྱུག་ཁྲི་གསོལ།
ཕུ་ཡ་ཀིར་རི་ཞིག་ཆགས་ནི་བོ། །
རིའི་རྩེ་མོ་སྔགས་པའི་དམར་གཏོར་འདྲ། །
འདི་ཧོར་རི་རྡོ་རྗེ་རྩེ་དགུ་རེད། །
མདའ་མ་ཀིར་ཆུ་ཞིག་གཞུར་ལེ་བོ། །
མཚོའི་རླབས་ཕྲེང་དགུང་ལ་འཕྱུར་བ་འདྲ། །
འདི་ཧོར་ཆུ་ལྕགས་ནག་རྔ་རྒོད་རེད། །
བར་འདི་ན་རྫོང་ཞིག་བརྩེགས་ལེ་བོ། །
དབྱིབས་གྲུ་བཞི་གནམ་ལ་ཟུག་འདྲ་བོ། །
མཁར་ཡ་ཟི་དཀར་མོ་རྩེག་སྟོང་རེད། །
བོད་འགའ་རེས་མིང་ལ་སྟག་རྫོང་ཟེར། །
མིང་བཙན་སྟག་རྫོང་ལེས་རེ་ཟེར། །
གོང་བཙན་པོ་ཀླད་ལ་མི་ཤོར་བའི། །
ཁྲབ་ཆེན་དགུང་ལ་གཟར་འདྲ་ཡོད། །
བོད་འགའ་རེས་ཁྱུང་རི་གནམ་རྫོང་ཟེར། །
ཁྱུང་རི་གནམ་རྫོང་ལེས་རེ་ཟེར། ། །
རྒོད་ཐང་དཀར་ཀླད་ལ་མི་ཤོར་བའི། །
སྤེན་རྒྱུན་ཁྱུང་རི་དམར་པོ་ཡོད། །
མཐོ་ནམ་མཁའི་ཐོག་གིས་མི་འཇིག་པའི། །
དགུང་ཉི་ཟླ་ཡན་ན་བརྩེགས་དགུ་ཡོད། །
དམར་པོ་མེ་ཡིས་མི་ཚིག་པའི། །
ས་དོག་མོ་མན་ན་བརྩེགས་དགུ་ཡོད། །
དམག་སྟོང་ཚོ་མང་པོས་མི་ལོན་པའི། །
མཁར་ལྟག་སྒོ་རལ་གྲི་སུམ་གཤིབ་ཡོད། །



ལྷ་རི་ཁྱུང་རྩེར་བསང་མཆོད་ཕུལ།
693
མཐོ་བ་གནམ་ལ་ཟུག་པ་འདྲ། །
དམའ་བ་ས་ནས་སྐྱེས་པ་འདྲ། །
དེ་འདྲའི་མཁར་གྱི་ནང་ཤེད་ན། །
ལྷ་གནམ་ཐེལ་དཀར་པོའི་བླ་བུ་ནི། །
རྗེ་གུར་དཀར་ཨ་གནམ་ཁྲིད་དགའ་ལགས། །
གནམ་ས་གཉིས་ཀྱི་སྲས་པོ་ཡིན། །
འབྱུང་བ་བཞི་ཡི་ཁ་གནོན་རེད། །
གླུ་འདི་ཡི་གླུ་ངོ་མ་ཤེས་ན། །
ཧོར་གུར་དཀར་རྔམ་ཆེན་འགྱིང་གླུ་རེད། །
མགོ་རུ་རྒྱས་ཟུར་གྱི་རྣ་བ་རུ། །
བློན་ཤེས་ཅན་ཤན་པ་དམར་པོ་ལ། །
ཁྱོའི་ཡ་ཐོད་དུང་ཁང་རྒྱ་སྒོ་ནས། །
མིག་ཁྲ་བོའི་སྤྱན་གྱིས་ཕར་ལ་ལྟོས། །
དབུ་སྐྲ་རྒྱ་ལྕང་མར་ཞབས་ནས། །
དར་ལུང་རྣ་བས་ཚིག་ལ་ཉོན། །
ཁོག་སྟོད་ལྷ་ཁང་གྲུ་བཞི་ནས། །
བློ་གངས་དཀར་སེམས་ཀྱིས་བཤད་པ་རྒྱོབ། །
གཏམ་འདྲི་བའི་སྐད་ཆ་འགའ་རེ་ཡོད། །
གངས་མཆོད་རྟེན་འདྲ་བའི་མདུན་ངོས་ན། །
ཡུལ་གླིང་དཀར་དཔའ་རྒོད་དཔུང་མང་འདུས། །
དམག་གཡས་ཤོག་གསེར་འཕྲུ་གྲ་བསྒྲིགས་རེད། །
ཁྲབ་གསེར་བྱང་ཉི་མ་ཤར་བ་འདྲ། །
རྨོག་འཁོར་གསུམ་སེར་བོ་གསེར་གྱི་མདོག །



694
རྟ་རྒྱུག་ཁྲི་གསོལ།
སེར་བོ་གཉན་དམག་ཆས་པ་འདྲ། །
དཔུང་དམག་དེ་ཡི་དཀྱིལ་ཤེད་ན། །
སྟེང་མི་ཕོ་གསེར་མདངས་སྨྲ་ར་ཅན། ། །
ལག་མདུང་རིང་བཟུང་ནས་དཔའ་རྔམ་བརྗིད། །
ཆིབས་རྟ་ཕོ་རག་པ་སྟག་ལག་ཅན། །
རྐང་རྨིག་བཞིའི་བང་འགྲོས་རླུང་ལ་འགྲན། །
གླིང་གང་རྒྱུད་ཕྱོགས་ཀྱི་དཔའ་རྟུལ་རེད། །
ཕོ་དཔའ་བོ་མིང་ལ་ཅི་འདྲ་ཟེར། ། །
རྟ་མགྱོགས་པའི་དཀྱུས་ཐག་ཅི་འདྲ་ཆོད། །
ཤེས་ན་ང་ལ་དྲང་པོར་ཤོད། །
དེ་རྗེས་བྱུང་བའི་རྟ་སྔོན་ཅན། །་
སྟེང་མི་ཕོ་སྔོ་ལ་ལང་ཚོ་ཡག །
སྐེད་འཁོར་གསུམ་དྲ་མིག་ཤལ་ལེ་ཡོད། །
ཆིབས་རྟ་ཕོ་སྔོ་ནག་ནམ་མཁའི་མདོག །
མགྱོགས་བང་རྩལ་བྱ་རྒྱལ་ཁྱུང་ལས་མྱུར། །
རྟ་གན་འདྲ་གནམ་སའི་བར་ན་དཀའ། །
སུ་དང་གང་གི་དཔའ་རྟུལ་རེད། །
དེའི་རྗེས་ན་བྱུང་བའི་རྟ་གྲོ་ཅན། །
སྟེང་མི་ཕོ་ཆེ་ལ་མིག་རྩ་དམར། །
ཆིབས་རྟ་ཕོ་དུང་མདོག་འགྲོས་མགྱོགས་ཅན། །
སུ་དང་གང་གི་དཔའ་རྟུལ་རེད། །
དེའི་རྗེས་ན་བྱུང་བའི་རྟ་ནག་ཅན། །
ཁོང་མི་ཕོ་དམར་ནག་དཔའ་ཉམས་ཅན། །



ལྷ་རི་ཁྱུང་རྩེར་བསང་མཆོད་ཕུལ། །
695
སྐེད་འཁོར་གསུམ་བཀྲག་མདངས་ཡ་ལ་ལ། །
ཆིབས་རྟ་ནག་བང་རྩལ་རླུང་དང་མཉམ། །
སུ་དང་གང་གི་དཔའ་རྟུལ་རེད། །
ཤེས་ན་དྲིས་ལན་དྲང་པོར་ཤོད། །
དམག་གཡོན་ཤོག་དངུལ་ཕྲུ་གྲ་བསྒྲིགས་རེད། །
ཁྲབ་དངུལ་བྱང་ཟླ་བ་ཤར་བ་འདྲ། །
རྨོག་འཁོར་གསུམ་དཀར་པོ་དུང་གི་མདོག ། །
སྟེང་དཀར་པོའི་ལྷ་དམག་ཆས་པ་འདྲ། །
དཔུང་དམག་དེ་ཡི་གཡོན་ཟུར་ན། །
སྟེང་མི་ཕོ་སྨུག་ལ་ན་ཚོད་གཞོན། །
ལག་མདུང་རིང་སྦྲུལ་ནག་དུག་ལྕེ་བསྣམས། །
སྲ་རྒྱ་བྲག་གཏོར་ལ་ཡུངས་འབྲུ་འབིགས། །
ཆིབས་རྟ་ཕོ་གྲོ་སྨུག་མཆོང་གི་མདོག ། །
རྐང་རྨིག་བཞི་གློག་དམར་འཁྱུག་པ་འདྲ། །
སུ་དང་གང་གི་དཔའ་རྟུལ་རེད། ། །
ཕོ་དཔའ་བོའི་མིང་ལ་ཅི་འདྲ་ཟེར། །
ཞབས་རྟ་ཕོས་རྒྱུག་ཐག་ཅི་འདྲ་ཆོད། །
ཤེས་ན་ང་ལ་དྲང་པོར་ཤོད། །
དེའི་རྗེས་ན་བྱུང་བའི་རྟ་དཀར་ཅན། །
སྟེང་མི་དཀར་དམར་ནག་སྤྱན་རྩ་འཁྲུགས། ། །
བུ་དཔའ་བོའི་ཞལ་མདངས་རྔམས་ཤིང་འཇིགས། །
ཆིབས་རྟ་མཆོག་དཀར་པོ་གངས་རི་འདྲ། །
བང་མགྱོགས་པས་སྐྱི་སེར་དམ་ལ་བཏགས། །



696
རྟ་རྒྱུག་ཁྲི་གསོལ།
སུ་དང་གང་གི་དཔའ་རྟུལ་རེད། །
ཤེས་ན་ང་ལ་དྲང་པོར་ཤོད། །
དེའི་རྗེས་ན་བྱུང་བའི་རྟ་སེར་ཅན། །
སྟེང་མི་ཕོ་སེར་ལ་སྐུ་གཟུགས་བརྗིད། །
ཆིབས་རྟ་ཕོ་སེར་ལ་རྔ་རྔོག་འཐུག །
སུ་དང་གང་གི་དཔའ་རྟུལ་རེད། །
ཤེས་ན་ང་ལ་དྲང་པོར་ཤོད། །
དེའི་རྗེས་ན་བྱུང་བའི་རྟ་ནག་ཅན། །
སྟེང་མི་ཕོ་དམར་ནག་རལ་བ་བསིགས། །
བྲང་དཀྱིལ་འཁོར་ལོའི་མདོ་ཆེན་ན། །
གསེར་མེ་ལོང་འོད་ཀྱིས་མུན་པ་སེལ། །
ཆིབས་རྟ་ནག་རླུང་དམར་འཁོར་བ་འདྲ། །
སུ་དང་གང་གི་དཔའ་རྟུལ་རེད། །
ཤེས་ན་ང་ལ་དྲང་པོར་ཤོད། །
དམག་དཀྱིལ་ཤོག་གཡུ་འཕྲུ་གྲ་བསྒྲིགས་རེད། །
ཁྲབ་བྱང་ནམ་མཁའ་དྭངས་འདྲ་རེད། །
རྨོག་འཁོར་གསུམ་སྔོན་པོ་གཡུ་ཡི་མདོག །
འོག་མ་དྲོས་ཀླུ་དམག་ཆས་པ་འདྲ། །
དཔུང་དམག་དེ་ཡི་གཡས་ཟུར་ན། །
སྟེང་མི་ཕོ་བཅོ་ལྔའི་དུང་ཟླ་འདྲ། །
དེའི་དམར་ནག་སྤྱན་རྩ་གློག་ལྟར་འཁྱུགས། །
སྐེད་འཁོར་གསུམ་རལ་གྲིའི་ཡུ་བ་ན། །
དཔའ་ཡ་མེད་མེ་སྟག་ཚ་ཚ་འཕྲོ། །



ལྷ་རི་ཁྱུང་རྩེར་བསང་མཆོད་ཕུལ། །
697
བུ་དཔའ་བོའི་གཟུགས་ལ་ག་འདྲ་དགོས། །
གླིང་རྒྱ་ཚ་ཟེར་བའི་གྲགས་ཆེན་པོ། །
བུ་གན་ཚོ་ཨེ་རེད་བླ་མ་མཁྱེན། །
དེའི་རྗེས་ན་བྱུང་བའི་རྟ་སྔོན་ཅན། ། །
སྟེང་མི་ཕོ་སྔོ་ལ་མིག་རྩ་དམར། །
དབུ་རལ་བས་སྐུ་རྒྱབ་ཁེབས་པའི་བུ། །
དཔའ་སྐྱེན་པོའི་བྲང་ཞེང་རྒྱལ་སྒོ་ཙམ། །
ཆིབས་རྟ་མཆོག་སྔོ་སྐྱའི་མགོ་འཕང་མཐོ། །
རྐང་རྨིག་བཞི་གློག་དམར་འཁྱུག་འདྲ་རེད། །
སུ་དང་གང་གི་དཔའ་རྟུལ་རེད། །
ཤེས་ན་ང་ལ་དྲང་པོར་ཤོད། །
དེའི་རྗེས་ན་བྱུང་བའི་རྟ་དམར་ཅན། །
སྟེང་མི་ཕོ་དམར་ལ་ཞལ་ངོ་འཁྲུགས། །
སྐུ་ཁྲོ་གཏུམ་འཇིགས་རྔམ་བཟོད་པ་དཀའ། །
ཞབས་རྟ་ཕོ་དམར་སེར་གློག་རུ་ཅན། །
བང་མགྱོགས་པ་ཐང་དཀར་རྒོད་ལ་དཔེ། །
སུ་དང་གང་གི་དཔའ་རྟུལ་རེད། །
ཤེས་ན་ང་ལ་དྲང་པོར་ཤོད། ། །
དེའི་རྗེས་ན་བྱུང་བའི་རྟ་སྔོན་ཅན། །
སྟེང་མི་ཕོ་སྔོ་ལ་བགྲེས་ཉམས་ཅན། །
ཞལ་མཛེས་པའི་ལང་ཚོ་ཡ་རེ་མཚར། །
སྟོད་ལྷ་དྲུག་ཁྲབ་དཀར་ནང་ན་བརྗིད། །
སྨད་ལྷ་དྲུག་གསེར་སྒོའི་སྟེང་ན་མཛེས། །



698
རྟ་རྒྱུག་ཁྲི་གསོལ། །
ཆིབས་རྟ་ཕོ་སྔོ་ནག་གཡུ་ཡི་མདོག །
རྐང་རྨིག་བཞི་རྐྱང་དང་བང་ཁ་མཉམ། །
སུ་དང་གང་གི་དཔའ་རྟུལ་རེད། །
དེ་ནས་བལྟས་དང་ལྟད་མོར་ལྟོས། །
གླིང་དཔུང་དམག་འཚོགས་པའི་དཀྱིལ་ཞིག་ན། །
འཕྲུ་དཀར་དམར་མེ་ཏོག་སྐྱེས་འདྲ་གདའ། །
བློན་དཔའ་རྟུལ་རི་རྒྱལ་སྤུངས་འདྲ་ཡོད། །
རྟ་མགྱོགས་པ་རྐྱང་ཁྱུ་ཞོགས་འདྲ་གདའ། །
འཇའ་ཁ་དོག་སྣ་ལྔའི་གུར་ཁང་ན། ། །
མི་གཞན་དང་མི་འདྲའི་དཔའ་རྟུལ་ཞིག །
སྐུ་སྨུག་པོ་དུང་གི་སོ་སྒོ་ཅན། །
དམར་སེར་བྱུ་རུའི་སྤྱན་རྩ་ཅན། །
རྨོག་དར་འཕྲུ་དངུལ་དཀར་དགུང་དང་མཉམ། །
དགུང་ཉི་ཟླའི་བསྐོར་བ་གྱི་ལི་ལི། །
ལུས་གསེར་ཁྲབ་མཛེས་པའི་ཁ་དོག་ངོམས། །
གསེར་སེར་པོའི་འོད་མདངས་ཡ་ལ་ལ། །
ཆིབས་རྟ་མཆོག་རྐྱང་ཕོ་རླུང་གི་གཤོག །
བང་མགྱོགས་པའི་གླིང་བཞི་སྐོར་སྙམ་བྱེད། །
སུ་དང་གང་གི་དཔའ་རྟུལ་རེད། །
དེའི་རྗེས་ན་བྱུང་བའི་རྟ་སྨུག་ཅན། །
སྟེང་མི་ཕོ་སྨུག་ལ་སྨྲ་ར་དཀར། །
མཐོན་པོའི་དགུང་ལོ་བགྲེས་ཉམས་ཅན། །
དབུ་ཡ་ཐོད་དུང་ཁང་འཛུམ་གྱིས་གང༌། །



ལྷ་རི་ཁྱུང་རྩེར་བསང་མཆོད་ཕུལ། །
699
ཞབས་རྟ་ཕོ་སྨུག་ལ་མཆོང་གི་མདོག །
བང་བདེ་མོའི་གོམ་འགྲོས་ཤིགས་སེ་ཤིག །
སུ་དང་གང་གི་དཔའ་རྟུལ་རེད། །
ཤེས་ན་ང་ལ་དྲང་པོར་ཤོད། །
དེའི་རྗེས་ན་བྱུང་བའི་རྟ་དམར་ཅན། །
སྟེང་མི་དམར་རྒྱ་བོ་ཨག་ཚོམ་ཅན། །
སེམས་དགའ་སྡུག་སྤྲིན་ཁ་འཐབ་པ་འདྲ། །
ལན་རེ་དགའ་ལ་ལན་རེ་སྡུག །
མགོ་རལ་བའི་ལྟག་མདུད་ཤིགས་སེ་ཤིགས། །
ཆིབས་རྟ་མཆོག་དམར་ནག་ཁྲག་གི་མདོག །
རྐང་རྨིག་བཞི་གློག་དམར་འཁྱུག་པ་འདྲ། །
དེའི་རྗེས་ན་བྱུང་བའི་རྟ་ཁམ་ཅན། །
སྟེང་མི་ཕོ་དཀར་ལ་དམར་མདངས་ལྡན། །
གཟུགས་ཡག་པ་ལྷ་དབང་བརྒྱ་བྱིན་འདྲ། །
བེར་དམར་སྨུག་རྒྱ་མཚོའི་གཉེར་མ་འདྲ། །
ཆིབས་རྟ་ཕོ་ཁམ་སྐྱ་རླུང་ལ་འགྲན། །
སུ་དང་གང་གི་དཔའ་རྟུལ་རེད། །
གཡས་གསེར་འཕྲུ་ཅན་དང་དངུལ་འཕྲུ་ཅན། །
རྒྱབ་གཡུ་འཕྲུ་ཅན་གྱི་ཤོག་ཁ་ན། །
རིགས་མི་འདྲ་བ་ཡི་བུ་བཞི་ཡོད། །
སྟེང་མི་གཞོན་དཀར་ལ་དམར་མདངས་ཅན། །
གཟུགས་མཛེས་པ་ལྷ་ཕྲུག་གཞོན་ནུ་འདྲ། །
ལུས་གསེར་དངུལ་རིན་ཆེན་རྒྱན་གྱིས་སྤྲས། །



700
རྟ་རྒྱུག་ཁྲི་གསོལ། །
མདོག་མི་གཅིག་དབྱར་གྱི་མེ་ཏོག་འདྲ། །
ཨ་མཚར་རོ་བུ་ཡག་གན་འདྲ་རེ། །
དུས་སྔོན་མིག་གིས་རིག་མ་མྱོང་། །
གླིང་དཀར་པོའི་གདུང་རྒྱུད་ལྷ་ལས་ཆད། །
སྟེང་ལྷ་ལས་འོང་བའི་མི་དང་འདྲ། །
གན་གང་རེད་ཟེར་ན་གླིང་གི་བུ། །
ད་དུང་དཔའ་རྟུལ་མང་པོ་ཡོད། །
རེ་རེ་བཞིན་དུ་བཤད་ཚོད་མེད། །
རང་སེར་པོ་ཧོར་གྱི་ས་ཆ་ན། །
གདོང་སྐྱེ་ཡག་མཛེས་སྡུག་ལྡན་པ་ནི། །
བུ་ཁྲི་བཙན་ཐང་རྩེ་ལྷའུ་གསུམ་ཡིན། །
གཟུགས་སྐྱེ་མཆེད་དོ་ཟླ་མེད་སྙམ་འདོད། །
འདིས་ཀྱང་དེ་ལ་འགྲན་མི་ནུས། །
ད་རུང་དཔའ་རྟུལ་མང་པོ་ཡོད། །
སྟོབས་ཆེན་འབྲུག་སྒྲ་མཆོང་ལྷ་གསུམ། །
ཧོར་སེར་པོའི་ཡུལ་ན་འབྲུག་བཞིན་གྲགས། །
དཔའ་རྒོད་རྔམ་བརྗིད་ཆེ་བསམ་འདོད། །
ད་དུང་དེས་ཀྱང་འགྲན་དཀའ་སྙམ། །
ལར་རྒྱུ་ཡིན་ལུགས་བཤད་རྒྱུ་ན། །
སྐམ་པོ་ཤིང་དང་དམར་པོའི་མེ། །
སྔོན་པོ་ཆུ་བོ་རྣམ་གསུམ་པོས། །
གཅིག་གནོད་གཅིག་ལ་སྐྱེལ་བ་འདི། །
དགྲ་གཤེད་སྲིད་པའི་བསྐོས་ཐང་རེད། །



701
ལྷ་རི་ཁྱུང་རྩེར་བསང་མཆོད་ཕུལ།
སེར་པོ་ཧོར་དང་ནག་པོ་བདུད། །
ཁྲ་མོ་གླིང་དང་རྣམ་གསུམ་པོ། །
ཆོས་ལུགས་ལྟ་བ་མི་གཅིག་པས། །
ལས་དགྲ་ཐོད་པའི་ཁ་ཡིག་རེད། །
དེ་ནས་ཨ་ཆེན་ཤན་པ་བུ། །
དགྲ་གདོང་ཐུག་བྱས་ན་གང་གི་དཔའ། །
གཏམ་ཨ་ཡ་མེད་པ་སུ་ཡི་མཁས། །
མ་གསང་ང་ལ་དྲང་པོར་ཤོད། །
སྤྱིར་འདུས་སྡེ་ཀུན་གྱི་གོ་བར་གྱིས། །
སྒོས་བཀའ་བློན་ཤན་པའི་ཐུགས་ལ་ཟུངས། །
ཞེས་གླུ་དེ་ལྟར་བླངས་པ་དང་ཧོར་སྡེའི་དམར་ནག་འཚོགས་ཚད་ཐམས་
ཅད་འཇམ་བཅགས་སེ་ཉན་ནས་ལྟད་མོ་བལྟས། དེ་དུས་དཔའ་བཟང་ཤན་
པ་དམར་པོ་དེས། གདོང་གྲལ་གཡས་ཀྱི་གྲལ་འགོ་ནས། བེར་ཧོར་གསོབ་
འཕེན་མ་དམར་པོ་ལ། ལིང་ཕོ་བ་སྔོན་པོའི་སྐེ་རགས་བཅིངས། སག་ལྷམ་
བཞི་ཁྲུ་རིགས་ཆུང་ལ། སྟོང་སྐུད་དམར་པོའི་དྲུག་འཆིང་བརྒྱབ། དཀར་
ཆུང་དངུལ་གྱི་ཆབ་མགོ་བརྡབས། ཧོར་ཞུ་དམར་སྨུག་རུ་ལེབ་ལ། བྱུ་རུ་
དམར་པོའི་ཏོག་བཙུགས། མདངས་ལྡན་རྨ་བྱའི་སྒྲོ་ཡིས་བརྒྱན། མགོ་བོ་
དམར་ནག་གི་རལ་བ་སུམ་སླས་བྱས། སེར་པོ་གསེར་གྱི་མེ་ལོང་སྡེར་ཁ་ཙམ་
གྱིས་མགུལ་ག་བརྒྱན་ཏེ། སྐེད་ནས་དུད་ཁུག་གསེར་སྐུད་ཀྱི་པ་ཊས་མཛེས་པ་
ཅན་དེའི་ནང་ནས། ཚག་མགོ་དངུལ་དཀར་གྱི་གན་བརྡུང་ཅན་དེ་ཤུབས་
ནས་བླངས་ཏེ། རྒྱུ་དུད་དམར་སེར་བྲེ་གང་བླུགས་ཤིང་། གཡས་མེ་ཆ་གློག་
དམར་འཚུབ་ཆེན་བླངས་ཏེ། མེ་རྡོ་གཡག་རོ་ཙམ་ཞིག་གི་ཁར། སྤྲ་བ་ར་རོ་
ཙམ་ཞིག་བཞག་སྟེ། ལན་གསུམ་རྡེབ་དུས་རྩྭ་ཕུང་མེ་ལ་བསྲེག་འདྲའི་དུ་བ་སྔོ་



702
རྟ་རྒྱུག་ཁྲི་གསོལ།
ཕྱུར་རེ་བ་དེ། དྲུག་མ་ཤད་ཀྱི་ཁ་དགུ་འབར་བ་དེ་བཞག་ནས། སོ་འཛིན་
ཡུང་ཁྲིད་དཀར་པོའི་རྒྱུད་ནས་ལན་གསུམ་འཇིབ་ཚེ། རི་ཆེན་འགོ་ནས་སྨུག་
ཆེན་ལངས་འདྲ། རི་ཆུང་འགོ་ནས་བསང་ཆུང་ཕུད་འདྲ་ཞིག་བྱས་ཤིང༌།
མཆིལ་མ་ལུག་རོ་ཙམ་ཞིག་ཐང་ལ་འཕངས། ཚད་ཐལ་ར་རོ་ཙམ་ཞིག་མདུན་
དུ་སྤུངས། རྭ་ཚག་སྐེད་ལ་དྲངས། དུད་ཁུག་གློ་ལ་འཐེན། ཁྲག་གི་ཆར་
པ་སི་ལེ། དུག་གི་ན་བུན་འཕྱུར་རེར་ཡར་ལངས་ཤིང་། རྐན་སྒྲ་བརྡབ་ཅིང་
གྲེ་བ་གསང་ནས་འོ་ལགས་སོ། དཔོན་གོང་བཞུགས་དཀར་ནག་སེར་གསུམ་
མན་ཆད། དམའ་ཧོར་སྡེའི་རྟ་རྫི་ནོར་རྫི་ཡན་ཆད། ཉོན་ཤེས་ཅན་དཔའ་
བཟང་ཤན་པའི་གླུ་ལ་ཉོན་དང༌། གཏམ་ཚིག་འབྲུ་དོན་གསལ་ཅན་འགའ་རེ་
ཞུ་རྒྱུ་ཡོད་ཟེར་ནས། སྡིག་ཆེན་ཤན་པས་གླུ་ཕྲེང་རིང་ཆུ་བོ་དལ་འབབ་ཀྱི་རྟ་
ལ་དྲངས་ནས་འདི་སྐད་དོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
སྟེང་ཕྱོགས་ལྷ་ལམ་དག་པའི་དབྱིངས། །
སྤྲིན་དཀར་ལང་ལོང་འཁྲིགས་པའི་དབུས། །
གནམ་ཐེལ་དཀར་པོ་ལྷ་ཡི་བུ། །
ལྷ་ཕྲུག་གསུང་ཚོགས་ཀྱི་ལི་ལི། །
མཛེས་པའི་འཛུམ་མདངས་ཤིགས་སེ་ཤིག །
ཨ་ཆེན་ཧོར་གྱི་གྲོགས་ལ་བྱོན། ། །
བར་སྣང་ཡངས་པའི་འགྲིམ་ལམ་ན། །
ན་བུན་སྨུག་པོའི་མཆོང་གུར་ནས། །.
བར་ཐེལ་ཁྲ་བོ་གཉན་གྱི་བུ། །
གཉན་དམག་དཔུང་རྒོད་སྒ་ར་ར། །



ལྷ་རི་ཁྱུང་རྩེར་བསང་མཆོད་ཕུལ།
703
སྐྱིད་པའི་གླུ་ལེན་ཀྱུ་རུ་རུ། །
ཧོར་གུང་བཞུགས་རྒྱལ་བོའི་དབུ་འཕང་བསྟོད། །
ས་གཞི་དོག་མོའི་ཡངས་གོང་ནས། །
ནེའུ་གསིང་སྔོན་པོའི་གཡུ་ལྗོངས་ན། །
ས་ཐེལ་ནག་པོ་ཀླུ་ཡི་བུ། །
ཀླུ་ཕྲུག་ན་བུན་ཐུ་ལུ་ལུ། །
དགའ་བའི་མི་རྟ་འཁྱུགས་སེ་འཁྱུག །
ཧོར་ཨ་ཆེན་བུ་རྟའི་ཁ་འཛིན་མཛོད། ། །
ས་འདི་ས་ངོ་མ་ཤེས་ན། །
ཧོར་ཨ་ཆེན་གཡག་ལ་སེར་པོ་རེད། །
རི་མཐོ་བས་དབུས་གཙང་རིག་ལེ་རེད། །
ཡུལ་ཧོར་སྡེ་འབུམ་ཐེར་སུམ་ཅུ་འདི། །
སྡེ་མང་བས་ས་གཞི་ཁེབས་ལེ་རེད། །
བུ་བཀའ་བློན་ཤན་པ་མེ་རུ་ངར། ། །
བློ་མ་འོངས་ལུང་བསྟན་ཡོད་པ་ཟེར། །
ཨ་ལ་རྩེ་མཚར་ཀུ་རེ་ཡིན། །
དོན་ཆེན་པོའི་ཚིག་རྩ་བཤད་པས་ན། །
ཧོར་འདུས་སྡེ་མེ་ཏོག་ར་བ་ནས། །
རྗེ་རྒྱལ་པོ་ཨུ་དམ་ཝ་རས་ཉོན། །
དམག་བུ་རྟ་ས་ཁའི་རྩི་ཐོག་ནས། །
བློན་གང་དྲག་ཤུག་ལོ་སྔོན་པོས་ཉོན། །
འཇིག་རྟེན་གནའ་མིའི་གཏམ་དཔེ་ལ། །
འབུ་དུང་ཆུང་རྒྱ་མཚོའི་མཐིལ་ནས་བླངས། །



704
རྟ་རྒྱུག་ཁྲི་གསོལ།
དཀར་འོ་མའི་བཅུད་ཀྱིས་གསོས་ན་ཡང་། །
དགྲ་ཆུ་སྲིན་འཇིགས་པ་སྐྱོབ་དུས་དགོས། །
སྨན་བཟང་དྲུག་དབུས་གཙང་སྟོད་ནས་ཉོས། །
སྨན་སྡེབ་སྦྱོར་འཐུས་ཀ་ཚང་བསྒྲིགས་ནས། །
ནད་ཚ་གྲང་འཇིགས་པ་སྐྱོབ་དུས་དགོས། །
རྗེ་རྒྱལ་པོས་ཐུགས་བསམ་འབངས་ལ་བཏང་། །
བློན་གང་དྲག་བཀའ་གྲོས་འཚོགས་འཚོགས་ནས། །
གཏམ་རྣ་བའི་གསང་ལ་འགྲོ་དུས་དགོས། །
གཏམ་དེ་འདྲ་བཤད་ན་རྒྱལ་པོའི་བཀའ། །
བཀའ་དེ་ལ་དྲིས་ལན་དྲང་པོར་ཞུ། །
ཧོར་ད་ཞིས་གུར་དཀར་རྒྱལ་པོ་ལགས། །
ཡུལ་ཨ་ཆེན་བུ་རྟ་དར་ལ་གྲགས། །
གླིང་དཔའ་རྟུལ་འགྲན་རྒྱུ་ག་ལ་ཡོད། །
ད་ཕྱིན་ཆད་ཐུགས་ལ་བཟུང་ན་ལེགས། །
གཏམ་མ་འོངས་ཚིག་གི་ལུང་བསྟན་ཡིན། །
ཁྲ་མོ་གླིང་དང་སེར་པོ་ཧོར། །
གཅིག་དགྲ་གཅིག་ལ་བྱེད་དོན་མེད། །
རང་ཇུས་རང་གིས་འཚོ་ཤེས་ན། །
རྗེ་རྒྱལ་པོའི་མངའ་ཐང་དར་སྐབས་རེད། །
དཔའ་བུ་རྟའི་རྐང་གྲངས་གྲགས་སྐབས་རེད། །
ང་ཤན་པས་མཁས་གཏམ་བྱས་པ་མིན། །
འདས་མ་འོངས་གནས་ཚུལ་བརྟགས་ནས་བཤད། །
དེ་ནས་ཨ་ཆེན་གུར་དཀར་རྗེ། །



705
ལྷ་རི་ཁྱུང་རྩེར་བསང་མཆོད་ཕུལ།
ཁྱེད་དྲི་བའི་དྲིས་ལན་གསལ་པོར་ཞུ། །
གངས་མཆོད་རྟེན་འདྲ་བའི་མདུན་ངོས་ན། །
གླིང་དཀར་ལྷ་བསང་དཀར་པོ་པ། །
དམག་གཡས་ཕྱོགས་གསེར་འཕྲུ་གྲལ་བསྒྲིགས་འདི། །
སྟོད་གླིང་གསེར་བའི་དཔུང་དམག་རེད། །
གླིང་དཔའ་རྟུལ་མི་སེར་རྟ་སེར་ཅན། །
སྟེང་མི་ཕོ་གསེར་བའི་ཉི་འབུམ་རེད། །
མཐོ་རི་བོ་འཕེན་གྱི་དཔུང་ཤེད་ཡོད། །
གླིང་གསེར་བའི་ཤོག་གི་སྒར་དཔོན་རེད། །
ཆིབས་རྟ་མཆོག་ངང་བ་གསེར་མགོ་ཟེར། །
བྱ་རྒོད་པོའི་གཤོག་རྩལ་ཟིལ་གྱིས་གནོན། །
དེའི་རྗེས་ན་བྱུང་བའི་རྟ་སྔོན་ཅན། །
སྟེང་མི་ཕོ་གདོང་བཙན་ཨ་དབལ་མགོན། །
ཕ་སྟག་རོང་དཔོན་གྱི་བུ་སྐལ་རེད། །
ཆིབས་རྟ་མཆོག་གཡུ་བྱ་སྒྲོས་སྔོན་ཟེར། །
སྤུ་ཉག་རེར་གསེར་སྲང་མཉམ་ལེ་རེད། །
བང་བཏང་ན་བྱ་རྒྱལ་ཁྱུང་ཡང་ཟིན། ། །
བོད་ལྗོངས་ཁག་དགུ་ལས་གྲགས་ལེ་རེད། །
དེའི་རྗེས་ན་བྱུང་བའི་རྟ་དཀར་ཅན། །
སྟེང་མི་ཕོ་སྟག་རོང་གཟིག་འཕེན་རེད། །
གླིང་དཔའ་རྟུལ་ནང་གི་དེ་ཡོད་རེད། །
ཆིབས་རྟ་མཆོག་གངས་རི་ལྡིང་ཤེས་ཟེར། །
དེ་ཁ་དཀར་རྐྱང་གི་དོ་ཡ་རེད། །



706
རྟ་རྒྱུག་ཁྲི་གསོལ།
དེའི་རྗེས་ན་བྱུང་བའི་རྟ་ནག་ཅན། །
འདི་རྒོད་པོ་ཉ་ཚ་ཨ་བརྟན་རེད། །
དཔའ་བླ་རྡོ་འཆི་བདག་ཡིན་ཀྱང་གཏུགས། །
ཞབས་རྟ་ཕོ་ཕོ་རོག་སྟོང་འཆམ་ཟེར། །
མགྱོགས་དཀྱུས་ཐག་ཆོད་པའི་རྟ་མཆོག་རེད། །
ད་རུང་དཔའ་རྟུལ་འགའ་རེ་འདི། །
གླིང་ཆེ་རྒྱུད་ཤོག་གི་གང་གྲགས་རེད། །
དམག་གཡོན་ཤོག་དངུལ་འཕྲུའི་གྲལ་བསྒྲིགས་འདི། །
བར་གླིང་འོམ་བུའི་ལས་དམག་རེད། །
གླིང་དཔའ་རྟུལ་མི་སྨུག་རྟ་སྨུག་ཅན། །
སྟེང་མི་ཕོ་ཆོས་ལུ་དར་འཕེན་རེད། །
མདུང་བ་དན་འཕྲུལ་འཁོར་སྐོར་མི་ལ། །
དཔའ་གན་འདྲ་ཁྲ་མོ་གླིང་ན་མེད། །
དགྲ་མི་ཤོར་གཤིན་རྗེ་ཁ་གཅིག་ཟེར། །
འདི་བར་གླིང་འོམ་བུའི་སྒར་དཔོན་རེད། །
ཆིབས་རྟ་མཆོག་སྨུག་གུ་ལྡིང་ཤེས་ཟེར། །
བྱང་སྐྱི་སེར་རླུང་དང་བང་ཁ་མཉམ། །
དེའི་རྗེས་ན་བྱུང་བའི་རྟ་དཀར་ཅན། །
འདི་རྒོད་པོ་སེང་སྟག་ཨ་དོམ་རེད། །
སེང་དོམ་བུ་ཁྲོས་པའི་ངར་སྒོ་ནས། །
དགྲ་འཆི་བདག་ཡིན་ཡང་ཕྱི་བཀྱེད་ཤོར། །
ཆིབས་རྩལ་ལྡན་དུང་རི་དཀར་པོ་རེད། །
རྟ་དུང་རི་རྒྱུག་པའི་བང་ལམ་ནས། །



ལྷ་རི་ཁྱུང་རྩེར་བསང་མཆོད་ཕུལ།
707
བྱ་རྒོད་པོ་ཡིན་ཡང་དང་རུ་འཁུམས། །
ཟེར་བས་སྒང་བ་བོད་ལ་གྲགས། །
དེའི་རྗེས་ན་བྱུང་བའི་རྟ་སེར་ཅན། །
གླིང་མི་ཆེན་རྒྱལ་བ་ལྷུན་གྲུབ་རེད། །
གླང་ཆེན་དགུ་ཡི་ཤེད་ཡ་ཟེར། །
ཤུགས་དཔུང་གིས་རི་བོ་འཕེན་མི་རེད། །.
ཞབས་རྟ་ཕོ་གྲྭ་བ་ཡ་མེད་ཟེར། །
འདིའི་བང་ཡ་ཐང་དཀར་རྒོད་ལ་མེད། །
དེའི་རྗེས་ན་བྱུང་བའི་རྟ་ནག་ཅན། །
འབྲུ་སྒ་སྡེ་ཆོས་སྐྱོང་བེར་ནག་རེད། །
གླིང་སེང་ཆེན་རྒྱལ་པོའི་ཆོས་བློན་རེད། །
སྲུང་མ་གུར་གྱི་མགོན་པོ་རེད། །
ཁོང་མི་ཡི་རྣམ་པར་བྱོན་པ་རེད། །
ཆིབས་རྟ་ཕོ་རླུང་ནག་འཚུབ་ཆེན་ཟེར། །
མཐོ་རི་གཟར་རྦབ་དང་བང་ཁ་མཉམ། ། ་
རླུང་བསེར་བུ་སྤར་གྱིས་ཟིན་ལེ་རེད། །
ད་རུང་དཔའ་རྟུལ་ཁ་ཤས་འདི། །
གླིང་འབྲིང་རྒྱུད་ཤོད་གི་གང་གྲགས་རེད། །
དམག་དཀྱིལ་ཤོག་གཡུ་འཕྲུ་གྲལ་བསྒྲིགས་འདི། །
སྨད་གླིང་དམུ་བྱང་ལས་དམག་རེད། །
གླིང་དཔའ་རྟུལ་མི་དཀར་རྟ་དཀར་ཅན། །
ཚེས་བཅོ་ལྔའི་དུང་ཟླ་ཤར་འདྲ་པོ། །
དཔའ་རྒོད་རྒྱ་ཚ་ཞལ་དཀར་རེད། །



708
རྟ་རྒྱུག་ཁྲི་གསོལ།
སྨད་རྒྱ་ནག་གོང་མའི་སྐུ་ཚ་རེད། །
ཤར་ཁྲ་མོ་གླིང་གི་སྲོག་ཤིང་རེད། །
ཆིབས་རྟ་མཆོག་རྒྱ་བྱ་གཤོག་དཀར་ཟེར། །
རྒྱུ་ཏུང་ཁུན་རྒྱལ་པོའི་རྟ་རྒྱུད་རེད། །
ཐུགས་མ་ཁྲོས་ཐུགས་རྗེ་ཆེན་པོ་འདྲ། །
ཐུགས་ཁྲོས་ན་འཆི་བདག་འདར་ལེ་པོ། །
གདོང་གཡེར་ཆེན་རྒྱ་ཚ་ཞལ་དཀར་རེད། །
མཚོན་གཡུག་ན་ལྕགས་རྡོ་འཐོར་ལེ་བོ། །
གྲི་ཡ་ཟི་དཀར་མོ་སྟོང་ཆོད་རེད། །
བང་བཏང་ན་བྱ་རྒྱལ་ཟིན་ལེ་བོ། །
རྟ་གྱི་ལིང་རྒྱ་བྱ་གཤོག་དཀར་རེད། །
དེའི་རྗེས་ན་བྱུང་བའི་རྟ་སྔོན་ཅན། །
བྲང་ཞེང་རྒྱལ་སྒོ་ཆེ་འདྲ་བོ། །
སྟེང་མི་ཕོ་ཚ་ཞང་འདན་མ་རེད། །
ཤར་ཟ་ཧོར་རྒྱལ་པོའི་གདུང་རྒྱུད་རེད། །
གླིང་གེ་སར་རྒྱལ་དང་འདན་མ་བློན། །
སྟེང་དག་པ་ལྷ་ནས་མཉམ་བསྐོས་རེད། །
ཆིབས་རྟ་མཆོག་སྣ་ཡངས་གློག་དམར་ཟེར། །
བང་བཏང་ན་གློག་ཞགས་འཁྱུག་པ་འདྲ། །
དགུང་འདབ་ཆགས་ཡིན་རུང་རྗེས་སུ་བསྒྱུར། །
བློན་འདན་མ་ཁྲོས་པའི་ངོ་གདོང་ནས། །
དགྲ་འཆི་བདག་ཡིན་རུང་ཕྱི་བཀྱེད་ཤོར། །
མདུང་ཐེངས་གསུམ་སྐེད་ལ་སྐོར་བའི་དུས། །



709
ལྷ་རི་ཁྱུང་རྩེར་བསང་མཆོད་ཕུལ།
དཔུང་མཐའ་དམག་ཡིན་ཡང་ཁ་ལོ་བསྒྱུར། །
དེའི་རྗེས་ན་བྱུང་བའི་རྟ་དམར་ཅན། །
སྟེང་མི་དམར་ཁྲོ་གཏུམ་འཇིགས་གཟུགས་ཅན། །
འདི་ནུ་བོ་རུང་ཚ་དམར་ལེབ་རེད། །
གླིང་གེ་སར་རྒྱལ་པོའི་ནུ་བོ་རེད། །
ཤར་ཁྲ་མོ་གླིང་གི་རྟེན་ཕུར་རེད། །
ཆིབས་རྟ་མཆོག་རྨ་བྱ་གདོང་དཀར་ཟེར། །
བང་བཏང་ན་སྐྱི་སེར་རླུང་དང་འདྲ། །
དེའི་རྗེས་ན་བྱུང་བའི་རྟ་སྔོན་ཅན། །
འདི་སྤྱི་དཔོན་སྣང་ཆུང་གཡུ་སྟག་ཟེར། །
ཤར་ཁྲ་མོ་གླིང་གི་མི་གཡང་རེད། །
དབུ་རལ་བའི་མཚམས་ན་ཡིག་འབྲུ་དང༌། །
ཞལ་དུང་སོའི་ངོས་ན་ལྷ་སྐུ་ཡོད། ། །
གཏམ་དེ་འདྲ་བོད་ལ་ཟེར་སྲོལ་ཡོད། །
བདེན་རྫུན་གང་ཡིན་མི་ཤེས་ལགས། །
ཆིབས་རྟ་ཕོ་ཁུ་བྱུག་འཕུར་ཤེས་ཟེར། །
སྤུ་གཡང་འཛུམ་གསེར་ཉ་ཁ་སྤྲོད་ཡོད། །
འདི་རྐང་བཞི་ཕྱུགས་ཀྱི་གཡང་ཡིན་ཟེར། །
ད་དུང་དཔའ་རྟུལ་འགའ་རེ་འདི། །
གླིང་ཆུང་རྒྱུད་ཤོག་གི་གང་གྲགས་རེད། །
དེ་འདྲའི་དཔུང་དམག་བཞི་དཀྱིལ་ན། །
འཇའ་ཁ་དོག་སྣ་ལྔའི་གུར་ཁང་ན། །
མི་གཞན་དང་མི་འདྲའི་དཔའ་རྟུལ་འདི། །



710
རྟ་རྒྱུག་ཁྲི་གསོལ།
གླིང་སེང་ཆེན་ནོར་བུ་དགྲ་འདུལ་རེད། །
ཁོང་གྲུབ་ཆེན་པད་མ་འབྱུང་གནས་དང་། ། །
ལྷ་རིགས་གསུམ་མགོན་པོའི་རྣམ་སྤྲུལ་རེད། །
གླིང་རྒྱལ་མཚན་ཏོག་གི་ནོར་བུ་འདི། །
ཆིབས་རྟ་མཆོག་རྐྱང་རྒོད་འཕེར་ཆུང་འདི། །
ལྷ་རྟ་མགྲིན་དམར་པོའི་སྤྲུལ་བ་རེད། །
དེའི་རྗེས་ན་བྱུང་བའི་རྟ་སྨུག་ཅན། །
སྐྲ་སྨ་ར་དུང་བས་དཀར་བ་འདི། ། །
གདོང་སྤྱི་དཔོན་རོང་ཚ་ཁྲ་རྒན་རེད། །
གླིང་འབུམ་པའི་རྒྱལ་རབས་མ་རྫོགས་པར། །
གླིང་ཁྲ་མོའི་བློ་འདྲི་བྱེད་ས་ལ། །
སྟེང་དག་པ་ལྷ་ནས་མངགས་ལེ་རེད། །
ཞབས་རྟ་ཕོ་ཤ་བ་རྒྱ་འཛོམ་ཟེར། །
ཤ་ཕོ་ཆེན་བང་ཁ་ཨར་ལ་གཏད། །
དེའི་རྗེས་ནས་བྱུང་བའི་རྟ་ཁམས་ཅན། །
ལུས་ཡོངས་རྫོགས་མདུད་སྣ་མང་པོ་ཅན། །
གདོང་མ་བཞིའི་དཔོན་པོ་ཁྲོ་ཐུང་རེད། །
སེམས་དགའ་དུས་ཁྱི་ལ་སེང་གེ་ཟེར། །
སྡུག་དུས་བརྒྱ་བྱིན་ཡིན་ཡང་སྨད། །
ཡིད་བློ་གཏད་བྱས་ན་མཐའ་གཞུག་འཕུང་། །
དེ་མིན་བཟང་ངན་བཤད་རྒྱུ་མེད། །
ཆིབས་རྟ་ཕོ་འཕར་བ་རྔ་ནག་ཟེར། །
སྲིན་ཁེ་ཚེ་ར་ཡི་རྟ་རྒྱུད་རེད། །



ལྷ་རི་ཁྱུང་རྩེར་བསང་མཆོད་ཕུལ།
711
འདིའི་བང་ཡ་ཐང་དཀར་རྒོད་ལ་མེད། །
རྟ་འདི་ལ་ངན་བཤད་སྤུ་ཙམ་མེད། །
དེའི་རྗེས་ན་གཡང་ཆགས་མི་ཕོ་ཞིག ། །
ཁོང་ཕ་ཡབ་སེང་བློན་རྒྱལ་པོ་རེད། །
བྱམས་སྙིང་རྗེའི་རང་དབང་ཐོབ་པ་ཟེར། །
ལྷ་ཐུགས་རྗེ་ཆེན་པོའི་སྤྲུལ་པ་རེད། །
ཆིབས་རྟ་ཕོ་ཚ་ལུ་མེ་སྟག་ཟེར། །
བྱང་ན་དམར་རྐྱང་ཆུང་བང་གིས་བཟུང༌། །
ད་དུང་དེས་ཀྱང་མི་ཚད་ཀི། །
གླིང་སེང་ཆེན་རྒྱལ་པོའི་གཡས་གཡོན་ན། །
གཡས་མི་དམར་མེ་རུ་འཚུབ་ལངས་ཅན། །
གླིང་རྨུ་སྤྱང་རིན་ཆེན་དར་ལུ་རེད། །
ཆིབས་གྱི་ལིང་གསེར་གདོང་རག་དཀར་ཟེར། །
གཡོན་མི་སྔོན་གནམ་གྱི་རྩེ་ཡ་དེ། །
གླིང་འོམ་བུའི་ཨ་ནུ་དཔའ་སེང་རེད། ། །
རྟ་མགྱོགས་པ་བྱ་ནག་རླུང་འཛིན་ཟེར། །
གཟུགས་མཛེས་པའི་བུ་ཡག་བཞི་པོ་འདི། །
གཅིག་སྟག་རོང་སྟག་ཚ་ངོ་ལུག་རེད། །
གཉིས་ཨ་ཁུ་ཚང་གི་ངོ་ལུག་ཟེར། །
གསུམ་སྐྱ་ལོའི་བུ་ཡག་འབྲུག་རྒྱལ་རེད། །
བཞི་སྐྱེས་ཡག་ཉི་མ་རང་ཤར་རེད། །
ཞབས་རྟ་ཕོ་སྔོ་ནག་འདྲ་བཞི་འདི། །
གཅིག་མགྱོགས་པ་ཁུ་བྱུག་རྩལ་ཆེན་ཟེར། །



712
རྟ་རྒྱུག་ཁྲི་གསོལ།
གཉིས་སྟོང་རི་གཡུ་རྡོ་སྔོན་པོ་རེད། །
གསུམ་རླུང་ཟིན་གཡུ་བྱ་གདོང་དཀར་ཟེར། །
བཞི་གཡུ་རྔོག་དགུ་བརྒྱ་རྭ་ཅན་རེད། །
ཡང་མི་དཀར་གསེར་གྱི་ཁྲབ་རྨོག་ཅན། །
ཕྱུགས་སྐྱ་ལོ་སྟོན་པ་རྒྱལ་མཚན་རེད། །
ལྷ་རྣམ་ཐོས་སྲས་ཀྱི་སྤྲུལ་པ་ཟེར། །
ཕྱུགས་ལོ་གསུམ་ལམ་ལ་གྲགས་ལེ་རེད། །
ཞབས་རྟ་ཕོ་གྲོ་སྨུག་ཁྱུང་རུ་ཟེར། །
ཁྱུང་བར་སྣང་འཕུར་ཡ་བང་གིས་ཟིན། །
ཡང་མི་དམར་ཟངས་ཀྱི་ཁྲབ་རྨོག་ཅན། །
འདི་བརྒྱ་དཔོན་བན་དེ་དམར་ལུ་རེད། །
རྟ་ཁམས་ནག་བྱ་ཡི་གཤོག་པ་ཅན། །
དེ་བརྒྱ་རྒྱུག་རྨ་བྱ་འཛུམ་ཤེས་ཟེར། །
སྟེང་མི་དཀར་དུང་གི་གོ་ཁྲབ་ཅན། །
འདི་སྟོང་དཔོན་ཁྲོ་ཚ་འཁྱིལ་ཆེན་རེད། །
རྟ་གྲོ་སྨུག་རླུང་གི་བང་རྩལ་ཅན། །
གན་སྟོང་རྒྱུག་འུག་པ་འབིས་མོ་ཟེར། །
སྟེང་མི་ཕོ་དུང་གི་སྨྲ་ར་ཅན། །
འདི་ཁྲི་དཔོན་རིན་ཆེན་དར་འབུམ་རེད། །
རྟ་གྲོ་སྐྱ་ཤ་བའི་སྤུ་རུ་ཅན། ། །
འདི་ཁྲི་རྒྱུག་ཤ་སྐྱ་དྲེད་མགོ་རེད། །
སྟེང་མི་ཕོ་དར་དཀར་ཐོད་བཅིངས་ཅན། །
གན་འབུམ་དཔོན་ཐོག་རྒོད་འབར་བ་རེད། །



ལྷ་རི་ཁྱུང་རྩེར་བསང་མཆོད་ཕུལ།
།
713
རྟ་ར་སྔོན་ཤེའུ་གི་ཐིག་ལེ་ཅན། །
འདི་འདོ་ཆེན་རྨ་བྱ་ཁྲི་དཀར་ཟེར། ། །
གཡས་མི་དཀར་དར་མདུང་དཀར་པོ་ཅན། །
གླིང་ཀ་རུའི་ཉི་མ་རྒྱལ་མཚན་རེད། །
རྟ་གྲོ་བོ་རི་སྣ་ཆད་འདྲ་བོ། །
མགྱོགས་པ་དགོ་སྐྱ་དཔུང་དཀར་རེད། །
གཡོན་མི་ནག་རྟ་ནག་འཇིགས་རྔམ་ཅན། །
གླིང་ནག་རུའི་ཐལ་བ་རྒྱལ་མཚན་རེད། །
རྟ་ནག་པོ་མགོ་འཕང་མཐོ་བ་པོ། །
ཞབས་རྟ་ནག་མུན་པ་རླུང་ཤུགས་ཟེར། །
ད་དུང་ཁྲ་མོ་གླིང་དཀར་ན། །།
སྡེ་ཡན་ཟུར་བ་མི་བཞི་ཡོད། །
དགོས་པའི་ཤེས་མཁྱེན་རྣམ་གཉིས་དང་། །
གོ་ཆོད་བྲན་གཡོག་རྣམ་ལྔ་སོགས། །
མིང་གྲགས་དཔའ་རྟུལ་མང་པོ་ཡོད། །
དེ་ནས་ཨ་རྣམ་གུར་དཀར་ལགས། །
གཏམ་བཤད་ན་རོང་ཚའི་སྨྲ་ལྕེ་བདེ། །
གྲི་གཡུག་ན་རྒྱུ་ཚའི་སྟོང་ཆོད་རྔམས། །
མདའ་འཕངས་ན་འདན་མའི་ཐོག་ལྕེ་མྱུར། །
མདུང་བསྙུག་ན་དར་འཕེན་མདུང་རྩེ་རྣོ། ། །
རྟ་རྒྱུག་ན་སྟོང་རིའི་བང་རྩལ་མགྱོགས། །
ཤེད་གཡུག་ན་ཉི་འབུམ་དཔུང་བ་རྒོད། །
ཐོད་གཏུག་ན་སེང་སྟག་དཔའ་རྔམ་ཆེ། །



714
རྟ་རྒྱུག་ཁྲི་གསོལ།
སྐྱོགས་བཅོས་ན་སྒ་སྡེའི་འཕྲུལ་འཁོར་ཐུག །
ཕུགས་བརྟན་པ་གེ་སར་ལྷ་ཇུས་རྒྱལ། །
གླིང་དཔའ་རྟུལ་གྲུབ་ཆེན་སྤྲུལ་པ་ཟེར། །
དཔའ་སྙིང་རུས་མེད་པའི་མི་གཅིག་མེད། །
གཏམ་རེ་རེ་བཞིན་དུ་བཤད་ཚོད་དཀའ། །
ཧོར་འདིར་ཚོགས་འདུས་སྡེས་གོ་བར་གྱིས། །
སྒོས་གུར་དཀར་རྒྱལ་པོས་ཐུགས་ལ་ཟུངས། །
ཞེས་གླུ་དེ་ལྟར་བླངས་ཤིང་ལྟད་མོ་བལྟས་སོ། །
དེའི་དུས་སུ་གླིང་གི་ལྷ་བསང་བ་རྣམས་རྨ་ཀུ་རའི་ལྷ་རི་ཁྱུང་རྩེར་འཚོགས་
ཏེ། བསང་མཆོད་བྱས་ཤིང་ཕུན་སུམ་ཚོགས་པའི་བསང་རྫས་ཡངས་ཤིང་རྒྱ་
ཆེ་བ་གསོལ་ཁར། ཁ་དོག་སྣ་ལྔའི་དར་ཕྲེང་། གཞན་ཡང་མཛེས་སྡུག་་
གཟུགས་ཀྱི་བྱེ་བྲག སྙན་འཇེབས་རོལ་མོའི་སྒྲ་དབྱངས། རེག་འཇམ་ལྷ་
རྫས་ཀྱི་གོས་བཏགས། གྱ་ནོམ་པའི་འདོད་ཡོན་གྱི་རྣམ་པ་འབུམ་ཕྲག་མང་
པོས་མཆོད་ཅིང་། དེའི་སྐབས་སུ་ནམ་མཁའི་སྤྲིན་སྔོན་གྱི་བླ་བྲེ། བར་སྣང་
འཇའ་ཚོན་གྱི་ཀ་བ། ས་གཞི་མེ་ཏོག་གི་ཆར་པ། སྔར་མེད་པའི་དགེ་མཚན་
གྱི་སྣང་བ་འབུམ་ཕྲག་གསར་དུ་བརྡོལ་ཞིང་། གླིང་དཀར་ལྷ་བསང་པ་རྣམས་
ཀྱིས་ སྐྱིད་ པའི་ གླུ་ བླངས། སྤྲོ་ བའི་ དར་ འཕྱར། སྙན་ པའི་ དུང༌ བུས།
གསེར་གྱི་རྔ་ཆེན་བརྡུངས་ཤིང་། ཀི་བསོ་ལྷ་རྒྱལ་གྱི་སྒྲ་སྐད་ལྡིར་ཞིང་མཆོད་
པའི་ཚེ། རྩ་གསུམ་དམ་ཅན་སྲུང་མ། དཀར་ཕྱོགས་ཡུལ་ལྷ་གཞི་བདག་
མང་པོས་དགྱེས་པའི་ཞལ་བསྟན། འཛུམ་པའི་མདངས་བྱུང་། སྙན་པའི་
གསུང་ཐོས། མགོན་སྐྱབས་དང་སྡོང་གྲོགས་མཛད་པ་ཞལ་གྱིས་བཞེས་ཤིང་།
དེ་ནས་རྒྱལ་བློན་དཔའ་རྟུལ་རྣམས་ཀྱིས་ཀི་བསོ་ལྷ་རྒྱལ་གྱིས་གནམ་ས་རལ་བ་
ལྟ་བུ་བྱས་ཏེ། ཐུགས་བདེ་བའི་ངང་ནས་བཞུགས་ཤིང་ཞག་མལ་གསོས།



715
ལྷ་རི་ཁྱུང་རྩེར་བསང་མཆོད་ཕུལ།
རྒྱལ་པོ་སེང་ཆེན་རིན་པོ་ཆེ་དང་བཀའ་བློན་དྲག་ཤས་གསུང་གླེང་ཞིབ་
རྒྱུས་མང་པོ་གནང་ཞིང་། ཇ་ཆང་གི་ཕུད་སྐྱེམས། ཤ་ཐུད་ཀྱི་གསོལ་འདྲེན།
ཕྱེ་མར་གྱི་སྡེར་ཁ་བསྒྲིགས། ཡང་འབངས་སྡེ་སྤྱི་དང་དཔའ་རྟུལ་ལ་ལས་རྟ་
རྒྱུག་དང་། ལ་ལས་མདའ་འགྲན། ཁ་ཅིག་གིས་སྟན་གཟར་སྟེང་ནས་དུང་
ཤཱ་བསྒྲིལ། སྟག་རོང་ཁྲོ་ཐུང་གིས་ཤུ་བརྒྱབ་ནས་རྒྱལ་ཁ་འགའ་རེ་བླངས་ནས་
ཐམས་ཅད་ཐུགས་བདེ་བའི་ངང་ནས་བཞུགས་སོ། ། ། །



716
ལེའུ་བཅོ་ལྔ་པ།
སྐྱེས་མཆོག་ནོར་བུ་དགྲ་འདུལ་གྱིས། །
བདུད་གཡག་མདའ་མོའི་ངར་ལ་དྲངས། །
གླིང་རྗེའི་བཀའ་ལྟར་སྒ་སྡེ་ཡིས། །
ཤིས་བརྗོད་མེ་ཏོག་མཁའ་ལ་གཏོར། །
དེའི་ཚེ་ན་ནག་པོ་བདུད་ཀྱི་ས་ཆ། ས་རི་རྩེ་དང་བྲག་རྩེ་རྣོ་བ། ནགས་
བཙན་ས། མཚོ་དང་ཆུ་ཕྲན་འཁྲུག་ས། བདུད་ཨ་ཆེན་ན་བ་ཁྲ་ལེབ་ཀྱི་
གཡས་ཕྱོགས། གོང་བོའི་བོན་རི་མཐོན་པོའི་གཡོན་ཕྱོགས། རི་ནག་པོ་དགུ་
བརྩེགས་ཀྱི་མདུན་ངོས། མི་མགོའི་ལབ་ཙེ་རྔམ་པ། པགས་པའི་རླུང་རྟ་
གཡོ་བ། རྒྱུ་རློན་ གྱི་ ཆུ་ ཐག་འཐེན་ པ། ཚིལ་ བའི་ ཅོད་ པན་འཕྱང་བ།
འཆི་བདག་གཤིན་རྗེའི་ཕོ་བྲང་ལ་འགྲན་བཟོད་པའི་གསས་མཁར་དམར་པོ་
འཇིགས་རྔམ་གཡོ་བའི་ཉེ་ཕྱོགས་སུ་གནས་བཅས་ཏེ། ཞག་བདུན་ཕྲག་རེའི་
མཚམས་སུ་འཛམ་གླིང་མྱུལ་ནས་ཕོ་མོ་གང་འཕྲད་མང་པོ་བརྒྱ་ཕྲག་རྭ་རྩེར་
གཟེར་ཞིང་བསད་ནས་སྤུངས་ཤིང་། མ་རུངས་བདུད་ཀྱི་བླ་འབྲོང་ཟངས་རྭ་
དམར་པོ་ཞེས་བདུད་ཀླུ་བཙན་ལས་གྲགས་ཆེ་བ། འཇང་ས་ཐམ་རྒྱལ་པོ་དང་
ཁྱད་མེད་པ་ཞིག་དང༌། ད་དུང་ནག་ཕྱོགས་ཀྱི་བདུད་རིགས་འགའ་རེ་དབང་
དུ་མ་འདུས་པ་དང་། ཐེའུ་རང་དཀར་ནག་ཁྲ་གསུམ་སོགས་ཀྱིས་བློ་ཁ་བསྒྱུར།



717
བདུད་གཡག་མདའ་མོའི་ངར་ལ་དྲངས།
བསང་དུད་སྣ་ལ་བྲོ་བའི་རྐྱེན་བྱས་ཏེ། གློ་བུར་དུ་རྟོགས་ཤིང་ཞེ་སྡང་གི་མེ་རུ་
འབར་ཞིང་། སེམས་གངས་དཀར་གྱི་རྒྱུད་ནས་དུག་ཆུ་འཁོལ། ཁོག་དྲན་
པའི་དཀྱིལ་ནས་དུག་རླངས་འཚུབ་སྟེ། བདུད་གཡག་དེ་ཡར་ལངས་ནས་རྔ་
ཟིང་སྣ་ཤུར་ངར་སྒྲ་དུས་གཅིག་ཏུ་བྱས་ཏེ། བརྗིད་པའི་རྔ་ཟིང་ལས་རླུང་ནག་
ལངས། འཚུབ་མ་དམར་ནག་གིས་སྡོང་རྒན་འགྱེལ། རྔམས་པའི་སྣ་ཤུར་
ལས་མེད་ཐག་ཆད། རྭ་དམར་ཟངས་ལུང་ལས་མེ་ལྕེ་འབར། ་གདུག་པའི་
ངར་སྒྲ་ལས་དུག་རླངས་འཐིབས། གསལ་བའི་ཉི་ཟླ་ཡང་མུན་པས་བསྒྲིབས།
རྒྱབ་རྟེན་ཀླུ་བཙན་ཡང་མངོན་སུམ་ཀུན་གྱིས་མཐོང་རྒྱུ་ཡོད་པ་ཞིག་ཏུ་གྱུར་ནས།
སྐད་ཅིག་ཏུ་རླུང་དམར་འཁོར་བ་ལྟར་གླིང་དཀར་གྱི་ཕྱོགས་ལ་འདུར་འགྲོས་
ཀྱིས་ཆས་འོང་བས་སོ། །
དེ་དུས་གླིང་དཀར་གྱི་ལྷ་བསང་པ་དང༌། ཧོར་ཨ་ཆེན་གྱི་རྩེད་མོ་པ་
རྣམས་རང་རང་ས་ནས་ཞག་མལ་མཛད་དོ། །
དེའི་ཕྱིར་ནང་སྔ་མོའི་ཆ་ལ་ལྡོང་སྤྱི་དཔོན་གྱིས་གླིང་དཀར་ལྷ་བསང་པ་
རྣམས་ལ། བཀའ་བཀོད་ཉུང་ཤས་ཤིག་ཡོད་པས་ནམ་ལངས་ཉི་མ་རྩེ་ཤར་དུ་
ལྷ་གུར་ཁྲ་མོའི་ནང་དུ་འཚོགས་ཚེ། གློ་བུར་དུ་དགུང་ཉི་མའི་འོད་སྣང་ཉམས་
ཤིང་། སྒྲ་ཆེན་པོ་འབྲུག་ལྟར་ལྡིར་ནས་བྱུང་བ་དང༌། འགའ་རེས་ཉི་མ་
གཟས་བཟུང་བ་ཨེ་ཡིན་ཟེར། ལ་ལས་བདུད་པོ་ཀླུ་བཙན་ཐོན་པ་ཨེ་ཡིན་ཟེར།
ཁ་ཅིག་གིས་ཅི་ཡིན་གང་ཡིན་མ་ཤེས་པར་ཡུད་ཙམ་སོང་བའི་ཚེ། བྱང་ཕྱོགས་
ཀྱི་རི་བོ་དགྲ་རྒོད་མདུང་རྩེའི་གཡས་ཕྱོགས། ཡེ་རིང་ཁམས་པའི་ལབ་ཙེའི་
གཡོན་ཕྱོགས་ནས། འཚུབ་མ་དམར་ནག་རབ་ཏུ་འཁྲིགས་པའི་ཀློང་ན་་་་
བདུད་བླ་འབྲོང་ཟངས་རྭ་དམར་པོ་དེ་ཉིད་ལུས་ཀྱི་ཆེ་ཆུང་རི་མགོ་ཙམ་དང༌།
གནོད་པའི་དུག་རླངས་སྣ་ནང་ནས་འཐུལ་བ། དམར་ནག་མེ་ལྕེ་ཁ་ནང་ནས་
འབུད་པ། གློག་དམར་འདྲ་བའི་ལྕེ་ས་ལ་དྲུད་ཅིང་། སྤུ་རྩེ་ན་ཟིལ་བ་ཁྲོ་ལེ།



718
རྟ་རྒྱུག་ཁྲི་གསོལ།
སྤུ་རྩ་ན་རྔུལ་ཆུ་ཤམ་མེ། ཟངས་ཀྱི་རུ་ཐུར་དམར་ཕྱུར་རེ་འདོམ་པ་ལྔ་རེ་ཡོད་
པ། ཟངས་རྭ་གཡས་གཡོན་གྱི་རྩེ་ལ་བྱིས་པ་རེ་གཟེར་ཞིང་ཤིན་ཏུ་འཇིགས་སུ་
རུང་བ། དེའི་གཡས་ གཡོན་གཉིས་ན། མི་དམར་ཁྲག་གི་རལ་བ་ཅན་་་
བཙན་རྟ་གླང་བུ་དམར་པོ་ཁྲག་གི་མཆུ་ཅན་སྒྲ་མེད་པ་ལ་རྐང་རྗེན་དུ་བུད་ནས་
ཞོན་པ། གཡོན་ཕྱོགས་མི་ནག་རེ་བའི་ལཱ་ ཐུལ་ལ་རྒྱུ་རློན་གྱིས་སྐེ་རགས་་་
བཅིངས་པའི་མི་དེ་གཉིས་ནི། རེ་འགས་སྣང་ཞིང་། རེ་འགས་མི་སྣང་བ།
སྦལ་སྦྲུལ་སྡོམ་སྡིག་ལ་སོགས་པ་སྣང་བའི་འཁོར་སྣ་ཚོགས་དང་། མི་སྣང་བའི་
སྒྲ་སྣ་ཚོགས་དང་བཅས་རི་ཆེ་བ་འགའ་རེ་བསློགས་ཤིང་། རི་ཆུང་བ་འགའ་
རེ་མནན་ཞིང་བྱུང་སྟེ། གཡག་དེས་ཀྱང་དང་པོ་ཚམ་ཚོམ་མེད་པར་ཧོར་་
དམག་ལ་སྣ་གཏད་ནས་རྒྱུགས་ཏེ། ཧོར་སྟོད་མ་སྨད་ལ་བྱེར། སྨད་མ་སྟོད་
ལ་ཞོགས། རྒྱལ་པོ་གུར་དཀར་ནི་བྲག་ཕུག་ཅིག་ཏུ་ཡིབ། འགའ་རེ་ཆུ་ལ་
ལྕེབས། ལ་ལ་ཐ་ལ་ལྷུང༌། དུག་རླངས་ཕོག་པས་དམག་མང་ཙམ་ཤི། །
དེའི་དུས་སུ་ཧོར་དཔའ་བཟང་ཤན་པ་དམར་པོས་ཤེས་ནས། དམག་
མང་ནང་ནས་མདའ་རྒྱང་གང་གི་ཙམ་དུ་སྔོན་ལ་བུད་ནས། འོ་འོ་ནག་པོ་
བདུད་ཀྱི་བླ་འབྲོང་ཟངས་རྭ་དམར་པོ། རང་ཕྱོགས་དང་གཞན་སྡེ་མ་ནོར།
དགྲ་ངོ་ནག་གི་གདོང་ལ་མ་འཇིགས། སྤུན་ཞལ་དཀར་གྱི་ནང་ལ་མ་མཆོང་།
ས་གྲོ་བོ་རྔམ་ཆེན་གྱི་གཞུང་ན། ཧོར་ཆེ་མདོག་ཁམ་པ་རྭ་རིང༌། བདུད་ཀླུ་
བཙན་གསས་མཁར་དམར་ནག་ན། བདུད་བླ་འབྲོང་ཟངས་ར་དམར་པོ།
ཕ་བདུད་གཡག་རྔམ་ཆེན་འབྲུག་སྒྲ། མ་ཟེ་ནག་བདུད་འབྲི་ཁམ་པ། འབྲི་
ཐུལ་མ་གཅིག་གི་བུ་རྒྱུད། ཧོར་སེར་པོ་དང་བདུད་ནག་པོ་སྐྱོབ་པའི་དགྲ་ལྷ་
ཡིན། ཞེས་དམ་བེའི་ནང་ནས་སྐྱེམས་ཆང་གི་ཕུད་མཆོད་དེ། དེ་མ་ཐག་ཏུ་
ཕྱིར་གླིང་དམག་གི་སྟེང་དུ་བརྒྱུགས་ཏེ། རྔམ་འཇིགས་གི་ངར་སྒྲས་གནམ་ས་
རལ་བ་ལྟ་བུ་བྱས་ཤིང་བང་མ་འདུར་གྱིས་ཆས་འོངས་ཚེ། གླིང་ལྷ་བསང་པ་



བདུད་གཡག་མདའ་མོའི་ངར་ལ་དྲངས།
719
རྣམས་ཟིང་ལོང་ངེ་བཏང་༌། དཔའ་རྟུལ་རྣམས་ཀྱིས་རང་རང་གི་རྟ་དང་གོ་
ཁྲབ་གང་ཟིན་བྱེད་ཅིང་ཟང་ཟིང་ལོང་ལོང་བྱེད་སྐབས་སུ། ཁྲོ་ཐུང་ན་རེ།
ཡ་གླིང་རྒྱལ་དང་དཔའ་རྟུལ་རྣམས། འཐབ་བསམ་པ་ཡོད་ཀྱང་བསྐྱུར་ན་
བཟང༌། རྫ་རི་ཆེན་གངས་ལ་བྲོས་ན་ལེགས། སྲོག་ཐར་ན་ཨེ་མ་ཡ་མཚན་ཆེ།
ལྷ་རྟ་མགྲིན་དམར་པོ་བྱིན་རླབས་ཅན། གླིང་བུ་རྟའི་མཐུ་དཔུང་དངོས་གྲུབ་
སྩོལ། བདུད་བླ་ཟོག་མ་ཀའི་དཔུང་ཞིག་ཆོམས། འདྲེ་སྲིན་པོ་རྣམས་ཀྱི་
གདོང་ཞིག་བཟློག་ཅེས་འདར་སྐད་ཤོར་ཞིང་། གཡོ་འགུལ་མེད་པར་མིག་ཅེ་
རེ་རི་མོ་བྲིས་པའི་གཟུགས་བཞིན་དུ་གྱུར། །
དེའི་དུས་སུ་དཔོན་རྒྱ་ཚ་དང་དཔའ་བོ་ཉི་འབུམ། ལྡོང་དར་འཕེན་
དང་བློན་ཆེན་འདན་མ། ཆོས་སྐྱོང་བེར་ནག སེང་སྟག་ཨ་དོམ་སོགས་
དཔའ་རྟུལ་རྣམས་ཀྱིས། རྟ་རྒྱུག་འདོད་ཀྱི་སྒ་ཆ་རུགས་སེ། མཚོན་གཡུག་
འདོད་ ཀྱི་ གྲི་ དམར་ ལམ་ མེ། མདའ་ འཕེན་ འདོད་ ཀྱི་ གཞུ་ སྒྲ་ སེངས་ སེ།
བདུད་གཡག་དེའི་གདོང་ལེན་ལ་སུ་མགྱོགས་གང་མགྱོགས་ཀྱིས་རྒྱུག་རྩིས་བྱེད་
སྐབས། ལྡོང་སྤྱི་དཔོན་རོང་ཚ་ཁྲ་རྒན་དེས་མགྱོགས་པ་ཤ་རྐྱང་དྲེད་མགོ་ལ་
བཞོན་ཏེ། འོ་འོ་ཁ་སང་གཟའ་སྐར་གྱི་འཕྲོད་སྦྱོར་ཤིན་ཏུ་ལེགས་པ་དང་
བསང་ཕུད་དེ་ཧ་ཅང་ལམ་ལ་སོང་ངོ༌། །དེ་རིང་གཡག་དེའི་འདུལ་སྐལ་དཔའ་
རྟུལ་གཞན་སུ་ལའང་མེད། ཁྱེད་དཔའ་རྟུལ་རྣམས་ངར་ངར་གྱིས་གདོང་ལ་
འབུད་མི་ཉན་ཟེར་བས་དཔའ་རྟུལ་གང་བཟང་གི་སྔོན་ནས་བཀག་སྟེ། ཕར་
རྒྱུག་ཚུར་རྒྱུག་བྱས་སོ། །
དེའི་ཚེ་ཡང་ཧོར་སེར་པོའི་བྲོས་ཐོར་པ་རྣམས་ཕྱིར་འདུས་ནས་སྔར་ལྟར་
ལྟད་མོ་བལྟས་སོ། །དེ་ནས་གུར་དཀར་རྒྱལ་པོ་ན་རེ། གླིང་དཀར་པོའི་ལྷ་
བསང་པ་རྣམས་ནི། བདུད་བླ་འབྲོང་ཟངས་རྭ་དམར་པོ་འདིས། དེ་རིང་
གླིང་གི་ལྷ་བསང་པ་ནི་གཅིག་ཀྱང་མ་ལུས་པར་མེད་པར་གཏོང་གིན་ན་ར་ཀན་



720
རྟ་རྒྱུག་ཁྲི་གསོལ།
ཟེར། ཡང་ཧོར་ཤན་པ་ན་རེ། གླིང་གི་ལྷ་བསང་པ་གཅིག་ཀྱང་མི་ལུས་པ་ནི་
མི་སྲིད་མོད། འོན་ཀྱང་དཔའ་རྟུལ་ཁ་ཤས་ལ་ཉེས་སྐྱོན་བྱུང་བ་ཡོད་པར་
བསམས་ནས་འཇིགས་ཞུམ་སྟེ་བལྟས་ནས་བསྡད།
དེ་ནས་བདུད་གཡག་དེ་གླིང་སྒར་གྱི་ཉེ་ཕྱོགས་སུ་བཅར་ཚེ། གླིང་་་་
དཔའ་རྟུལ་རྣམས་ཀྱིས་ཞལ་ངོ་རྫ་རི་ནག་པོ་ལ་ཆར་སྤྲིན་འཁྲིགས་པ་ལྟ་བུའི་
དབུས་ནས། དམར་ནག་སྤྱན་གྱི་སྡང་མིག་གློག་འཁྱུག་པ་ལྟར། དམར་ལྷོག་
ལྷོག་འཁོར་ཞིང་ཐུགས་ལ་ཉམ་ང་དང་བག་ཚ་བ་སྤུ་ཙམ་ཡང་མེད་པ་དང༌།
དེའི་དུས་སུ་རྒྱལ་པོ་སེང་ཆེན་རིན་པོ་ཆེས་དགྲ་ལྷའི་གོ་མཚོན་སྣ་དགུ་སྐུ་ལ་
གསོལ། བརྗིད་ལྡན་སྟག་དོང་འཁོར་གསུམ་སྐེད་ལ་བསྐོར། རྟ་རྐྱང་རྒོད་
འགྲོས་བསྐོར་གྱི་ལེ། རྡོ་རྗེའི་གོ་ཁྲབ་སི་ལི། དར་འཕྲུ་འོད་མདངས་ལམ་མེ།
ཞལ་ངོ་དམར་ནག་འབོལ་ལེ། ཁྲོས་པའི་ཞལ་མདངས་ཀྱིས་དགྲ་ཡི་གཟུགས་
ཕུང་འཐོར་འདྲ། གདུག་པའི་སྤྱན་རྩ་དམག་ནག་གིས་བགེགས་ཀྱི་སྙིང་རྩ་
འགས་པ། དཔའ་བོའི་ཀི་སྒྲས་ཧོར་གྱི་ཀླད་རྒྱ་གཏོར་བ། རྔམ་པའི་ངར་
སྒྲས་བདུད་ཀྱི་ཉ་སྤུ་འདར་བ་ཞིག་བྱས་ནས་བདུད་གཡག་འདུལ་དུ་བྱོན་པ་དང་
མཉམ་དུ། རྩལ་ ལྡན་ཁྱུང་ཆེན་དར་མ། དབུ་འཕང་མཐོ་བའི་དགྲ་ལྷ།
ལྷ་རྟ་མགྲིན་དམར་པོའི་སྤྲུལ་པ། དགྲ་ལྷའི་གཡུ་འབྲུག་སྔོན་མོ། སྙན་་་་
གྲགས་ཅན་གྱི་དགྲ་ལྷ། གོང་སྨན་རྒྱལ་མོའི་སྤྲུལ་པ། འགྱིང་རོགས་གངས་
སེང་དཀར་པོ། གཟི་བརྗིད་ཆེ་བའི་དགྲ་ལྷ། ལྷ་ཆེན་ཚངས་པའི་སྤྲུལ་པ།
ངར་རོགས་རྒྱ་སྟག་དམར་པོ། དཔའ་ངར་ཆེ་བའི་དགྲ་ལྷ། བརྒྱ་བྱིན་་་་
དཀར་པོའི་སྤྲུལ་པ། རྒྱུག་གྲོགས་རྐྱང་ཆུང་ཁ་དཀར། བང་རྩལ་ཅན་གྱི་
དགྲ་ལྷ། གཉན་ཆེན་ཐང་ལྷའི་སྤྲུལ་པ། ཟ་རོགས་སྤྱང་ཐང་སྔོན་མོ། ཟ་
ཁ་དར་བའི་དགྲ་ལྷ། འཛིན་རོགས་གླག་མོ་ཁྲ་འབར། རྨ་རྒྱལ་སྤོམ་རའི་
སྤྲུལ་པ། མྱུར་མགྱོགས་ཅན་གྱི་དགྲ་ལྷ། ངར་རོགས་དོམ་བུ་སྙིང་དཀར།



བདུད་གཡག་མདའ་མོའི་ངར་ལ་དྲངས། །
721
གུར་གྱི་མགོན་པོའི་སྤྲུལ་པ། གདུག་པ་ཅན་གྱི་དགྲ་ལྷ། རྣོ་མྱུར་སྐྱ་ཁྲ་ཧོར།
བློ་རིག་གསལ་བའི་དགྲ་ལྷ། དུང་ཁྱུང་དཀར་པོའི་སྤྲུལ་པ། རྭ་རྒྱས་ཤན་པ་
རྒྱུ་ལྡིང་། དགོས་འདོད་འབྱུང་བའི་དགྲ་ལྷ། ལྷ་རྣམ་ཐོས་སྲས་ཀྱི་སྤྲུལ་པ།
རྔམ་འཇིགས་དྲེད་མོང་སོག་དཀར། སྐུ་ཇུས་བརྟན་པའི་དགྲ་ལྷ། མེ་སྟག་
དམར་པོའི་སྤྲུལ་པ། འཁྱིལ་རོགས་གསེར་སྦྲུལ་སེར་པོ། ཟས་ནོར་རྙེད་པའི་
དགྲ་ལྷ། མ་གྲུབ་པ་རྒྱལ་མོའི་སྤྲུལ་པ་ལ་སོགས་པ་སེང་ཆེན་རྒྱལ་པོའི་སྐུ་སྲུང་
དགྲ་ལྷ་བཅུ་གསུམ་ཡང་། འཇའ་འོད་མེ་དཔུང་རླུང་ནག་འཁྲིགས་པའི་་་
དབུས་ན་གཟི་བརྗིད་ལྟ་བས་མི་ངོམ་པ། དྲག་རྩལ་མིག་གིས་མི་བཟོད་པའི་
ཚུལ་དུ་ཆས་འོང་བ་དང༌། དེ་དང་མཉམ་དུ་གླིང་སེང་ཆེན་ནོར་བུ་དགྲ་་་
འདུལ་གྱིས། གཡས་སྟག་དོང་དགྲ་ལྷའི་རྫོང་ཆེན་ནས། སྨོན་ལམ་ཐེབས་
པའི་མདའ་བཅུའི་གྲལ་འགོ་ན་ཡོད་པའི་མདའ་ཐོབ་ཐང་རྒྱལ་བ་རིག་འཛིན་
བླངས་ཏེ། གཡོན་གཟིག་ཤུབས་ཝེར་མའི་བླ་རྫོང་ནས། གཞུ་མཆོག་དཀར་
རྭ་རྒོད་འཁྱིལ་བ། གཟའ་བདུད་ནག་པོ་རང་འཁོར་གྱི་སྟེང་དུ་མདའ་སྤྲད་དེ།
ནག་ཕྱོགས་ཟིལ་གྱིས་གནོན་པའི་རྔམ་ཆེན་སེང་གེ་འགྱིང་འགྲོས་ཀྱི་རྟ་ལ་དྲངས་
ནས་གླུ་འདི་ལྟར་བླངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
སྟེང་ལྷ་ཆེན་ཚངས་པ་དཀར་པོ་མཆོད། །
མ་ཨ་ནེ་གོང་མ་རྒྱལ་མོ་མཆོད། །
ལྷ་ཕྲུག་ཉི་ཁྲི་ཆིག་སྟོང་མཆོད། །
ཡུལ་གླིང་བའི་ལྷ་སྲུང་གཉན་པོ་མཆོད། །
ཐུགས་མ་གཡེལ་སེང་ཆེན་གྲོགས་ལ་བྱོན། །
ས་འདི་ས་ངོ་མ་ཤེས་ན། །



722
རྟ་རྒྱུག་ཁྲི་གསོལ།
རྨ་ཀུ་རུའི་ལྷ་རི་ཁྱུང་རྩེ་རེད། །
གླིང་འདི་ན་ནག་ཕྱོགས་གཉའ་གནོན་ཞིག །
དཔའ་བུ་རྟ་ཐོག་ཆར་བབས་འདྲ་པོ། །
གླིང་དཔའ་རྟུལ་ཉེ་དབང་སུམ་ཅུ་རེད། །
ཡུལ་འདི་ནི་བུ་རྟ་དར་བའི་ས། །
རྩྭ་རྩི་ཐོག་བཟང་པོ་སྨན་གྱི་འབྲུ། །་་
ཆབ་ཆུ་བོ་ནུས་ལྡན་ཆང་གི་དྲི། །
རྨ་གཡང་འཁྱིལ་གསེར་ལུང་གོང་མ་རེད། །
ང་འདྲ་ང་ངོ་མ་ཤེས་ན། །
སྟེང་དག་པ་ལྷ་ཡི་ཕོ་བྲང་ནས། །
ལྷ་ཚངས་དབང་གཉིས་ཀྱིས་དགྱེས་བཞིན་གནང༌། །
ང་ལྷ་ཕྲུག་ཐོས་པ་དགའ་བ་ཟེར། །
རིགས་གསུམ་མགོན་པོའི་སྒྱུ་འཕྲུལ་དང་། །
པད་འབྱུང་འཕྲིན་ལས་སྤྲུལ་པ་ཡིན། །
ལྷ་དང་ཕ་མས་བཀའ་བགྲོས་ནས། །
མར་འགྲོ་བའི་དོན་ལ་མངགས་པ་ཡིན། །
ལྷོ་འཛམ་གླིང་བྱང་ཕྱོགས་ཁ་བ་ཅན། །
མགོན་སྤྱན་རས་གཟིགས་ཀྱི་གདུལ་བྱའི་ཞིང་། །
ཆོས་དགེ་བཅུ་དར་བའི་ཡུལ་ཡིན་ཡང་། །
ལས་དུག་ལྔའི་རང་གཟུགས་རྒྱལ་པོ་ལྔ། །
བདུད་དགའ་རབ་དབང་ཕྱུག་བཙུན་མོ་བཅས། །
སྔོན་སྨོན་ལམ་ལོག་པའི་བདུད་རིགས་འགས། །
ཆོས་དགེ་བཅུ་དར་དུ་མ་བཅུག་པས། །



བདུད་གཡག་མདའ་མོའི་ངར་ལ་དྲངས།།
723
ང་ལྷ་ཕྲུག་གླིང་ལ་འཁྲུངས་པ་ཡིན། །
ངའི་མིང་ལ་སེང་ཆེན་རྒྱལ་པོ་ཟེར། །
གླིང་སྐྱེས་མཆོག་ནོར་བུ་དགྲ་འདུལ་ཡིན། །
དགྲ་ཧོར་སོགས་འདུལ་བའི་ཕོ་ཉ་ཟེར། །
མི་གཅིག་ལ་མིང་གསུམ་ཚང་བ་ཡིན། །
འདི་ཡན་ཆད་གླུ་ཡི་ལེན་ལུགས་རེད། །
ད་ཕན་ཆད་ཚིག་གི་དོན་རེ་ཡོད། །
འཇིག་རྟེན་གནའ་མིའི་གཏམ་དཔེ་ལ། །
བྱ་ཁྱུང་ཆེན་རི་རྒྱལ་རྩེ་ན་འགྱིང༌། །
དམའ་དུག་ཅན་སྦྲུལ་གྱིས་ཁ་རླངས་བཏབ། །
འུར་གྱི་ལེ་བར་སྣང་འཕུར་སྐབས་སུ། །
སྒོ་དིང་རུ་བསྐུམ་པ་དཀའ་མོ་རེད། །
ལུས་མགོ་མཇུག་ཁྱུར་མིད་མ་བྱས་ན། །
བྱ་ཁྱུང་ཆེན་མིན་པའི་རྟགས་ལ་ཞོག །
སྟག་དམར་ཡག་རྒྱ་རྫོང་ནགས་ན་ཉལ། །
མགོ་ཀླད་མེད་འདོ་བས་ཚང་སྒོ་འགྲིམ། །
ཁྲ་གྱི་ལེ་འཛུམ་དྲུག་རྫོགས་སྐབས་སུ། །
སྟག་སྡེར་བཞི་བསྐུམ་པ་དཀའ་མོ་རེད། །
ལུས་མགོ་སུག་དོན་སྙིང་མ་བྲལ་ན། །
སྟག་དམར་ཡག་མིན་པའི་རྟགས་ལ་ཞོག །
ཆུ་གཙང་པོ་གངས་ཆེན་སྦུབས་ནས་བཞུར། །
བར་སྣང་ཆར་གྱིས་བསུ་མ་བྱས། །
སྔོ་མེར་རེ་ལམ་ལ་རྒྱུག་པའི་ཚེ། །



724
རྟ་རྒྱུག་ཁྲི་གསོལ།
མཚོ་ཡར་འཁྱིལ་ཟེར་བ་དཀའ་མོ་རེད། །
ས་གཞུང་དྲུག་གྲམ་ཐང་མ་བྱས་ན། །
མཚོ་གཙང་ཆེན་མིན་པའི་རྟགས་ལ་ཞོག །
གླིང་རྒྱལ་བློན་རང་ཡུལ་བསང་ལ་བྱོན། །
བདུད་བླ་འབྲོང་དམར་པོས་བར་ཆད་བརྩམས། །
མདའ་མཚལ་ལྟོང་མཐེབ་ལ་བླངས་པའི་ཚེ། །
དཔའ་རང་ཚོད་ཟིན་པ་དཀའ་མོ་རེད། །
སེམས་བེམ་པོའི་འབྲེལ་ཐག་མ་བཅད་ན། །
གླིང་གེ་སར་མིན་པའི་རྟགས་ལ་ཞོག ། །
བདུད་བླ་འབྲོང་ཐང་ལ་མ་བསྐྱེལ་ན། །
ང་གླིང་སེང་ཆེན་ཟེར་བ་དོན་གྱིས་སྟོང་། །
ཉོན་དང་འཛམ་གླིང་སྤྱི་ཡི་མི། ། །
ང་སེང་ཆེན་རྒྱལ་པོའི་མཛད་སྤྱོད་ནི། །
ཐུགས་དགོངས་པ་ལྷ་དང་མཉམ་ན་ཡང་། །
ཚུལ་རྣམ་པ་མི་དང་བསྟན་པ་དེ། །
གླིང་སྐྱེས་བུའི་སྐུ་ཡི་སྤྱོད་པ་ཡིན། །
རང་དོན་ཡལ་བར་དོར་ནས་ཀྱང་། །
གཞན་དོན་དང་དུ་ལེན་པ་འདི། །
གླིང་སྐྱེས་པའི་ངག་གིས་ཁས་བླངས་ཡིན། །
དགྲ་ཞིང་བཅུའི་བསྟན་དགྲ་ཐབས་ཀྱིས་བཏུལ། །
ཚུལ་དུ་མས་འགྲོ་དོན་སྐྱོང་རྒྱུ་དེ། །
གླིང་གེ་སར་སེམས་ཀྱི་གཏད་སོ་རེད། །
ལར་བདུད་འབྲོང་ཟངས་རྭ་དམར་པོ་ཁྱོད། །



བདུད་གཡག་མདའ་མོའི་ངར་ལ་དྲངས། །
725
བདུད་ཀླུ་བཙན་རྒྱལ་པོའི་བླ་སྲོག་རེད། །
གཡས་མི་དམར་གླིང་གི་ཞོན་པ་ཅན། །
བདུད་ཨ་ཁྱུང་ཀེ་རུའི་སྤྲུལ་པ་རེད། །
གཡོན་མི་ནག་རེ་བའི་ལཱ་ཐུལ་ཅན། །
བདུད་ཨ་ཁྱུང་རུ་ཏྲའི་སྤྲུལ་པ་རེད། །
སྐྱོབ་པའི་ཐེའུ་རང་དཀར་ནག་བཅས། །
དངོས་ཅན་དགྲ་ཡི་གཟུགས་ཕུང་ཆོམས། །
དངོས་མེད་བགེགས་ཀྱི་གནོད་སེམས་ཐུལ། །
གླིང་གེ་སར་སྐྱེས་བུ་དོན་གྲུབ་ངས། །
དགྲ་གཡུལ་འགྱེད་ཀུན་གྱི་ཐོག་མ་ཡིན། །
བྱ་བསོད་ནམས་ལས་ཀྱི་དང་པོ་ཡིན། །
དུས་དེ་རིང་སྟེང་མ་ལྷ་ལ་བལྟ། ། །
གཡས་སྟག་དོང་དགྲ་ལྷའི་རྫོང་ཆེན་ནས། །
མདའ་ཐོབ་ཐང་རྒྱལ་བ་རིག་འཛིན་འདི། །
སྨྱུག་དྲང་པོ་ས་ལས་མ་སྐྱེས་འདྲ། །
སྨྱུག་ཚིགས་ལྔ་རྒྱལ་བ་རིག་ལྔ་ཡིན། །
མདེའུ་སེ་རུང་མགར་བས་མ་བརྡུངས་འདྲ། །
མདེའུ་སྔོན་མོ་རྗེ་བཙུན་སྒྲོལ་མ་ཡིན། །
སྒྲོ་སྨུག་པོ་རྒོད་ལས་མ་བླངས་འདྲ། །
མདའ་སྒྲོ་བཞི་ལ་ཆེན་སྡེ་བཞི་ཡིན། །
ལྟོང་ཁམ་པ་ལྷ་བཟོས་མ་ལས་འདྲ། །
མཚལ་ལི་ཁྲི་གནོད་སྦྱིན་དམར་པོ་ཡིན། །
སྟེང་ལྷ་ནས་སྨོན་ལམ་ཐེབས་པའི་མདའ། །



726
རྟ་རྒྱུག་ཁྲི་གསོལ།
གཞན་ཕལ་བའི་མདའ་དང་འདྲ་བ་མིན། །
གཞུའི་ཡར་མཆོག་འོག་ནས་སྤྲིན་ནག་འཁྲིགས། །
རྔམ་པའི་འབྲུག་སྒྲ་ལྡིར་རི་རི། །
གཞུའི་མར་མཆོག་འོག་ནས་གློག་དམར་འཁྱུགས། །
མི་བཟང་ཆར་པ་ཤར་ར་ར། ། །
འཆང་བཟུང་ནང་ནས་ཐོག་མདའ་འཕེན། །
མདའ་དང་ཐོག་དམར་མཉམ་འགྲོ་བྱོས། །
ཕྱི་པགས་པའི་ཁར་སྒྲོམ་ཤགས་སེ་ཁྲོལ། །
ནང་ཤ་ཁྲག་རུས་པ་རྡུལ་དུ་རློགས། །
བར་ལུས་དང་སེམས་ཀྱི་འབྲེལ་ཐག་ཆོད། །
སྟོད་གློ་བ་མཆིན་པའི་ཕོ་གདོང་ཁོས། །
སྨད་མཚེར་བ་རྒྱུ་མའི་སྦྲུལ་ཚང་གཏོར། །
མདའ་ཚ་བའི་སྨྱུག་མ་ཤ་དགའ་མ། །
རྔམ་པས་དགྲ་ཤ་ཧབ་ཀྱིས་ཟོས། །
ལྟོང་ཁམ་པའི་མཚལ་དམར་ཁྲག་དགའ་མ། །
གདུག་པའི་སྙིང་ཁྲག་ཧུབ་ཀྱིས་འཐུང་། །
སེ་རུང་ལྕགས་མདེའུ་རུས་དགའ་མ། །
དཀར་པོའི་རུས་པ་ཆམ་གྱིས་འཚོ། །
སྨུག་པོའི་རྒོད་སྒྲོ་རླུང་དགའ་མ། །
འགྲོ་འོང་དབུགས་ཀྱིས་རྒྱུན་ཐག་ཆོད། །
ཁོང་སང་སྟོང་བ་བྱང་ཆུབ་ལམ། །
རྣམ་ཤེས་དག་པའི་ཞིང་ལ་དྲོངས། །
ལུས་ཕུང་དགྲ་ལྷ་ཚོགས་སུ་རོལ། །



བདུད་གཡག་མདའ་མོའི་ངར་ལ་དྲངས།
727
ཀི་བསོ་ཧ་གསུམ་གྱི་ངང་ནས་ལྡིར་སྒྲ་ཆིལ་ལེ་གླིང་གི་ལྷ་སྲུང་རྣམས་དང་།
ལྷ་ཀླུ་གཉན་གསུམ་གྱིས་མདའ་སྣ་དྲངས་ཏེ། མེ་ལྕེ་སེར་བ་འབྲུག་སྒྲ་རླུང་
དམར་གྱིས་བར་སྣང་བཀང་ཞིང་ཕྱག་མདའ་དེ་བདུད་གཡག་གི་དཔྲལ་བའི་
དཀྱིལ་ལ་ཐེབས་ནས་ས་ལ་འགྱེལ། དེ་དང་ལྷན་དུ་མེ་ལྕེ་དམར་ནག་འབར་
བས་བདུད་ཀྱི་སྤྲུལ་པའི་མི་གཉིས་གཞོབ་ཐུལ་གྱིས་བསྲེགས། མདེའུ་ཡི་རྩེ་
ནས་ཟི་ར་བང་ང་ཙམ་ཆད་ནས། བདུད་ཀྱི་གསས་མཁར་དམར་པོའི་ཆབ་ཙེ་
དེ་དངོས་མེད་དུ་བསྲེགས། རྭ་རྩེ་གཡས་ གཡོན་གྱི་བྱིས་པ་དེ་གཉིས་ཀྱིས་་
བདུད་གཡག་འགྱེལ་མ་ཐག་ཏུ་ཀི་སྒྲ་ཞིག་བསྒྲགས་ཏེ་ཡར་ལངས་ནས་སེང་ཆེན་
རིན་པོ་ཆེའི་སྐུ་ལ་མཇལ། ཞབས་ལ་གཏུགས་ཤིང་ཕྱག་ལ་འཇུས་ནས་བཀའ་
དྲིན་ཆེ་ཞེས་ཕྱག་ལན་མང་བཙལ། གཅིག་རྒྱ་ཤོད་ནམ་མཁའ་ཡར་ལངས།
རྫོང་སྲིད་པའི་ཆུ་རླུང་མཁར་སྔོན་ནས་རྒྱ་སྤྲང་ཕྲུག་སྲོ་མ་བཛྲ་དང༌། གཅིག་
རྒྱ་གར་ཆོས་ཀྱི་ཞིང་ས་དང་རྫོང་ཆོས་འཁོར་ཧོར་རི་དགུ་རྫོང་ནས། བོད་ཆོས་
བློན་མགར་གྱི་གདོང་རྒྱུད་ལ་བུ་ལྷའུ་མི་ཆུང་བསམ་འགྲུབ་ཟེར་བ་དེ་གཉིས་རྩེད་
མོ་རྩེ་སྐབས་སུ། སྔོན་ལས་འབྲེལ་གླིང་ལ་བབས་པའི་སྨོན་ལམ་ གྱི་རྟགས་
ཐེབས་ཡོད་སྟབས། བདུད་ཀྱི་བླ་འབྲོང་ཟངས་རྭ་དེ་དང་འཕྲད། དེས་སྐད་
ཅིག་དབང་མེད་ཀྱིས་རྭ་རྩེ་གཉིས་ལ་གཟིར་ཡང་། ལས་སྨོན་གླིང་ལ་ཡོད་
སྟབས་ལུས་སྲོག་ལ་སྐྱོན་མ་བྱུང་ཞིང༌། དེ་གཉིས་སྟེང་མ་ལྷ་ནས་བསྐོས་པས་
གླིང་ཇུས་ལ་ཕན་ཐོགས་ཡོད་པ་ཐུགས་ལ་དགོངས་ཏེ། གླིང་རྒྱལ་མཆོག་ནོར་
བུ་དགྲ་འདུལ་དེ་ཉིད་ཐུགས་ཤིན་ ཏུ་དགྱེས་ཏེ་སྔོན་སོང་གི་ རྒྱུ་མཚན་དང་།
ཕྱིས་འབྱུང་གི་ལུང་བསྟན་མང་པོ་སོགས་གསུངས་སོ། །
དེ་ནས་བདུད་ཀྱི་བླ་འབྲོང་ཟངས་རྭ་དམར་པོའི་མགོའི་རྭ་དེ་བླངས་ཤིང་།
དགྲ་ཧོར་བདུད་འཇང་མོན་སོགས་ཀྱི་བརླ་དྭག་བསྒྲུབས་ནས། སྤོམ་རའི་
བྱང་དུག་སྦྲུལ་ རྒྱུག་འདྲར་སྣ་ གཏད་ ཅིང་། ཕྱོགས་ བཞིའི་ དགྲ་ བཞི་ ཐུལ།



728
རྟ་རྒྱུག་ཁྲི་གསོལ།
རྫོང་ཆེན་བཅོ་བརྒྱད་ཕབ། སྟོད་རྒྱ་གར་གྱི་ཆོས་སྒོ་ཕྱེ། སྨད་རྒྱ་ནག་གི་ཇ་སྣ་
དྲངས། སེམས་ཅན་རྣམས་དཀར་པོའི་ཆོས་ལ་བཀོད་པ་དང་། སངས་རྒྱས་
ཀྱི་བསྟན་པ་དར་བའི་རྟེན་འབྲེལ་ཚང་བའི་རྟགས་བྱུང་། ལྷ་ཡི་ཞལ་གཟིགས།
མི་ཡི་ཉམས་དགའ་སྟེ་ཀི་བསོ་ལྷ་རྒྱལ་འཐེན་བཞིན་རང་གནས་སུ་འཁོད་པས།
དགའ་བདེའི་དཔལ་ལ་རོལ་སྐབས། ལྡོང་སྤྱི་དཔོན་རོང་ཚ་ཁྲ་རྒན་དེས་འོ་འོ་
འདི་ནི་གླིང་རྒྱལ་བློན་རྣམས་ཀྱི་དགྲ་འདུལ་གྱི་ཐོག་མ་ཡིན་པས་རྟེན་འབྲེལ་ཤིན་
ཏུ་ལེགས་བྱུང༌། ད་ལྷ་ལ་གཏང་རག་དང་མི་ཡི་དགའ་སྟོན་བྱེད་དགོས་་་་་
གསུངས་ནས་ཞལ་བཀོད་ཀྱི་གླུ་འདི་ལྟར་བླངས་སོ། །
གླུ་ཨ་ལ་ལ་མོ་ཨ་ལ་ལེན། །།
གླུ་ཐ་ལ་ལ་མོ་ཐ་ལ་ལེན། །
ལྷ་སྤྱན་རས་གཟིགས་ལ་གསོལ་བ་འདེབས། །
སེམས་རྩ་བ་བྱང་ཆུབ་སྡོང་པོ་ལ། །
ཆོས་སྐུའི་ངོ་བོ་ཟིན་པར་ཤོག །
ལོངས་སྐུའི་ལོ་འདབ་རྒྱས་པར་ཤོག །
ས་འདི་ས་ངོ་མ་ཤེས་ན། ། །
ཡུལ་ཕུན་ཚོགས་རྨ་གཡང་ཕྱུག་མོ་རེད། །
ང་འདྲ་ང་ངོ་མ་ཤེས་ན། །
རི་མི་འགྱུར་སྲིད་པའི་གངས་རྒན་ཡིན། །
གངས་ཞུ་མེད་བསིལ་བ་འཁྱག་གིས་བཟུང་། །
སེང་དཀར་མོ་འཁོར་བའི་གཡང་ར་རེད། །
ཆུ་མི་འགྱུར་མ་ཕམ་གཡུ་མཚོ་ང་། །
མཚོ་འགྲིབ་མེད་མཐའ་ཡི་རྒྱ་མཚོ་འདྲེས། །
ཉ་གསེར་མིག་འཁོར་བའི་གཞི་མ་རེད། །



བདུད་གཡག་མདའ་མོའི་ངར་ལ་དྲངས། །
729
གདོང་མི་འགྱུར་རོང་ཚ་ཁྲ་རྒན་ང་། ། །
བློ་ཤེས་ཅན་སྐྱ་རེངས་ནམ་ལངས་འདྲ། །
གླིང་དཔའ་རྟུལ་འཁོར་བའི་ཨ་ཁུ་རེད། །
སྤྲིན་དཀར་དགུང་ལ་མཆེད་འདྲ་བའི། །
ལས་གུར་དཀར་མོའི་ནང་ཤེད་ན། །
སྟན་ཟ་འོག་འབོལ་གྱི་ཁྲི་ཐོག་དང་། །
གུང་དར་ཟབ་གབ་རྩེའི་གདན་སྟེང་ནས། །
གླིང་རྒྱལ་བློན་ལྷན་རྒྱས་སྙན་གྱིས་གསོན། །
ངས་འཇིག་རྟེན་གནའ་མིའི་གཏམ་དཔེ་བཤད། །
ཆར་འབབ་འདོད་བར་སྣང་སྤྲིན་གྱིས་བཟུང༌། །
འབྲུག་གདེངས་སྙན་བཞད་པ་དེ་རིང་རེད། །
ཞིང་ལོ་ཡག་མི་སྐྱེ་ནམ་ཞིག་སྐྱེ། །
བྱ་འཕུར་འདོད་གཤོག་རྩེ་རླུང་གིས་བསྐྱོད། །
དགུང་བྱ་ལམ་ཟིན་པ་དེ་རིང་རེད། །
ཡུལ་ལྷོ་མོན་མི་བསྒྲོད་ནམ་ཞིག་བསྒྲོད། །
མ་ཡག་འདོད་ངོ་གདོང་ཆབ་ཀྱིས་བཀྲུས། །
གྲོགས་སྐྱེ་ཡག་འཕྲད་པ་དེ་རིང་རེད། །
གཞི་འཁོར་བ་མི་འཛིན་ནམ་ཞིག་འཛིན། །
ཇུས་རྒྱལ་འདོད་གླིང་གིས་ལྷ་བསང་ཕུལ། །
བདུད་ཐོད་མདའ་སྤྲད་པ་དེ་རིང་རེད། །
སྐྱིད་སྟོན་མོ་མི་བྱེད་ནམ་ཞིག་བྱེད། །
དུས་དེ་སྔོན་སོང་བ་ཡན་ཆད་ལ། །
སྨད་རྒྱ་ནག་ཁྲིམས་ཀྱི་ངོ་ཡ་དང་། །



730
རྟ་རྒྱུག་ཁྲི་གསོལ།
བོད་རྒྱལ་ཁག་དགུ་ཡི་ཨ་ཡ་གསུམ། །
ཤར་ཁྲ་མོ་གླིང་གི་ཇུས་འཛིན་བཞི། །
གླིང་སེང་བློན་རོང་ཚ་ངེད་གཉིས་བྱས། །
མི་གཤིས་རྒྱ་མོའི་དར་ལས་འཇམ། །
མི་ཁོག་རྒྱ་མཚོའི་ཁྱོན་ལས་ཆེ། །
དགོས་ངེས་དུས་སྟག་མོ་སྦར་འཛིན་བྱས། །
དེ་མིན་ཚེ་ཝ་ཉལ་བྱས་ནས་བསྡད། །
དེ་ནས་རོང་ཚ་ཁྲ་རྒན་ངས། །
སྟེང་དག་པ་ལྷ་ཡི་ལུང་བསྟན་དྲན། ། ་
མི་རོང་ཚ་ཁྲ་རྒན་ལྷ་ལྟར་སྐྱེས། །
རྟ་སྨུག་གུ་དལ་རིང་བྱ་ལྟར་འཕུར། །
སྟེང་ལྷ་ལ་ལྷ་ཕྲུག་སློང་དུ་སོང༌། །
ཁྱེད་ལྷ་ཕྲུག་ཐོས་པ་དགའ་བ་ནི། །
ལྷ་ཚངས་དབང་གཉིས་ཀྱིས་དགྱེས་བཞིན་གནང་། །
བུ་གེ་སར་རྒྱལ་པོ་གླིང་ནས་འཁྲུངས། །
བློན་དཔའ་རྟུལ་སྟག་མོ་གདོང་གྲལ་བསྒྲིགས། །
བོད་གངས་ཅན་རྒྱལ་ཁག་མང་པོ་འདི། །
ཆོས་སངས་རྒྱས་བསྟན་པ་དར་ས་རེད། །
ཡུལ་གླིང་བའི་སྐྱིད་རེ་གང་ན་ཡོད། །
དུས་དེང་སང་རོང་ཚ་ཁྲ་རྒན་ང་། ། །
རྒས་ལོ་གྲངས་མཐོན་པོའི་དུས་ཚོད་རེད། །
མིག་ཁྲ་ཆུང་རྒྱང་རིང་མི་མཐོང་གི། །
ངག་སྨྲ་ལྕེའི་གཏམ་བཟང་མི་འཁྲོལ་གྱི། །



བདུད་གཡག་མདའ་མོའི་ངར་ལ་དྲངས།
731
སེམས་རིག་པའི་དྲན་སྒོ་མི་གསལ་གྱི། །
ཁ་དུང་སོས་ཞིམ་ཟས་མི་ཆོད་ཀྱི། །
མགོ་དབུ་སྐྲ་ལུག་གུའི་ཚར་དཀར་རེད། །
སྐྲ་ནག་སྣུམ་ཡོད་པ་རྫུན་གྱི་གཏམ། །
ལུས་ལང་ཚོ་མི་སྡུག་གཉེར་མས་ཁེབས། །
གཟུགས་སྐྱེ་ཡག་ཡོད་པ་རྫུན་གྱི་གཏམ། །
ལུས་རྩལ་དྲུག་སྡོང་རྒན་སྐམ་པོ་རེད། །
རྩལ་བདེ་མོ་ཡོད་པ་རྫུན་གྱི་གཏམ། །
ལྕེ་དམར་ཆུང་སྔོན་པོ་གཡུ་མདོག་རེད། །
གཏམ་མཁས་པ་ཡིན་པ་རྫུན་གྱི་གཏམ། །
སྐབས་རེ་འགའ་རྒད་པོའི་ཞེ་རེ་རྨོངས། །
ལོ་གཞོན་པའི་སྣང་བ་ཟད་ཚར་སྙམ། །
ཐེངས་རེ་འགའ་རྒད་པོ་ཨ་རེ་སྤྲོ། །
ལོ་ཟད་རུང་ང་ལ་འགྱོད་པ་མེད། །
ཚེ་ཕྱི་མའི་ལམ་ཆེན་བགྲོད་ཉིད་ཡོད། །
སེམས་འགྱོད་པ་མི་དགོས་གདེང་རེ་ཡོད། །
ལམ་བྱང་ཆུབ་སེམས་ལ་བློ་སྦྱོང་བྱེད། །
ཚེ་འདི་གར་སྐྱོབ་པའི་དཔོན་པོ་རེད། །
ཤི་བར་དོ་ནས་འདྲེན་པའི་བླ་མ་རེད། །
གླིང་དཔའ་རྟུལ་རྒོད་པོ་སུམ་ཅུ་དེ། །
བྱང་སེམས་གྲུབ་ཐོབ་ཤ་སྟག་རེད། །
གཏམ་དེ་ཙམ་བཤད་ན་མཐོ་གཏམ་འདྲ། །
དེ་ན་ཚིག་རྩ་ཞུ་རྒྱུ་ཡིན། །



732
རྟ་རྒྱུག་ཁྲི་གསོལ།
གོང་རྒྱལ་པོས་རྒྱལ་ཁྲིམས་དྲང་པོར་ཟུངས། །
ཁྲིམས་ཉེ་རིང་མེད་པར་མཉམ་པོར་སྐྱོངས། །
ལས་བདེན་འཛིན་གནམ་གྱི་དྲང་ཐིག་དགོས། །
ཚིག་བདེན་པ་བསྟོད་ལ་རྫུན་པ་དོར། །
མཐོ་བཙན་པོའི་རྭ་རྩེ་གཉའ་ནས་གནོན། །
དམའ་གཉོམ་ཆུང་ཆུ་བཞིན་འཇམ་གྱིས་སྐྱོང་། །
བློན་དཔའ་རྟུལ་ཁྲིམས་ཀྱི་གཞུང་ཤིང་ཚོས། །
གོང་རྒྱལ་ཁ་བློན་གྱིས་བསྒྱུར་མི་རུང༌། །
སྲོག་གཅེས་འཛིན་མ་བྱེད་ཇུས་ལ་འབུངས། །
རྒྱུ་དམར་རྐྱང་མ་ཟ་དུག་ལྟར་འཛེམ། །
གཙེས་ཆེ་ན་སེང་གེ་གངས་རིས་ཕོངས། །
ཟ་ཆེ་ན་སྟག་མོར་མི་ཤ་གནོད། །
བཙན་ཆེ་ན་དཔོན་གྱི་ཕ་ཡུལ་འཆོར། །
ཉམས་ཆུང་ན་འབུ་སྲིན་རྡོག་བརྫིས་བྱེད། །
འཇམ་ཆེ་ན་ཁྱིམ་གྱི་ཆུང་མས་བརྙས། །
དཔོན་གོང་བཞུགས་རྒྱལ་དང་བློན་ཆེན་ཚོ། །
ཐུགས་ཞི་དྲག་བདེ་མོ་མཛད་ན་ལེགས། །
དགྲ་ནག་པོའི་གཡས་རུ་གནོན་ཉིན་མོ། །
ཕར་བརྒྱུགས་ན་གཡག་རྒོད་རྒྱུག་འདྲ་བྱོས། །
དཔའ་འདྲ་གཉིས་ཐོད་ཐུག་འབྱུང་བའི་དུས། །
མཚོན་གཡུག་ན་ཀླད་རུས་གཏོར་ནུས་དགོས། །
མཐར་རྒྱལ་ཁ་རང་གིས་ལེན་པའི་དུས། །
སྟོབས་ནུས་པ་གློག་ཞགས་འཁྱུག་འདྲ་བྱོས། །



733
བདུད་གཡག་མདའ་མོའི་ངར་ལ་དྲངས། །
དཔའ་གཅིག་ཐོག་དཔུང་མང་ཐོན་པའི་ཉིན། །
ལུས་ཡང་ཟོར་ནམ་མཁའི་ཁྲ་འདྲ་དགོས། །
ཡ་ལ་དགྲ་ཇག་ཡོད་སར་བགྲོད་པའི་དུས། །
བློ་རིག་པ་ཕོ་རོག་དོགས་འཛེམ་དགོས། །
དཔའ་ཨུ་ཚུགས་ཆེ་ན་རང་སྲོག་སྐྱེལ། །
ཝ་རྔ་བྲོས་བརྒྱབ་ན་ཕ་བླ་བཙོངས། །
ཕོ་དཔའ་མཛངས་ནུས་གསུམ་འཛོམས་པ་དགོས། །
བུས་དེ་དག་ཤེས་ན་དགྲ་ལས་རྒྱལ། །
གཏམ་མི་ཁ་མེད་པའི་དགྲ་སྲོག་ཆོད། །
ཚིག་སྙན་གྲགས་ཆེ་ན་རང་སྲོག་འཚམས། །
བུ་དེ་ཚོར་རྒོད་པོའི་མིང་རེ་ཐོགས། །
གླིང་སེང་ཆེན་བཀའ་གསུང་གང་བསྩལ་བ། །
ཡུལ་མཆོག་དམན་བར་མས་ཞྭ་བཞིན་ཁུར། །
གླིང་མི་བརྒྱ་ཁ་སེམས་གཅིག་མཐུན་བྱོས། །
ཞབས་རྟ་བརྒྱ་གོམ་ལག་འཛོམས་པ་དགོས། །
ཚེ་འདི་བས་ཕྱི་མའི་ཤུལ་ཐག་རིང་། །
དཔོན་འདི་བས་ཆོས་རྒྱལ་ཞལ་ངོ་འཇིགས། །
ལམ་བར་དོའི་འཇིགས་པ་སྐྱོབ་མི་ལ། །
སྐྱབས་དཀོན་མཆོག་མ་གཏོགས་རེ་ས་མེད། །
སེམས་བློ་ཕུགས་དཀོན་མཆོག་གསུམ་ལ་གཏོད། །
གཏམ་ཧ་ཅང་མང་ན་མདོ་རྩ་མེད། །
གླིང་མཆོག་དམན་བར་མས་ཐུགས་ལ་ཟུངས། །
ད་རུང་འཇིག་རྟེན་གཏམ་དཔེ་ལ། །



734
རྟ་རྒྱུག་ཁྲི་གསོལ།
གངས་དཀར་པོའི་རྩེ་རྒྱན་སེང་གེ་རྔམས། །
རླུང་བུ་ཡུག་གདོང་ལན་གཡུ་རལ་བརྗིད། །
ཤིང་ནགས་ཚལ་བཙན་རྫོང་སྟག་མོ་འཇིགས། །
ཤིང་གཡུ་ལྗོན་རྩེ་ཡ་འཛུམ་དྲུག་ཡག །
དགོན་ཆེན་པོའི་གོང་བཞུགས་བླ་མ་བཟང་། །
ལས་གང་སྒྲུབ་ཚོགས་མང་ཞལ་ངོ་དགོས། །
གླིང་ལྷ་སྡེའི་རྒྱལ་པོ་སེང་ཆེན་མཚར། །
དགྲ་གང་བྱུང་གདོང་ལེན་དཔའ་རྟུལ་དགོས། །
དུས་ནམ་ཞིག་ནག་ཕྱོགས་བསྟན་དགྲ་གཞོམ། །
ཡུལ་གླིང་པའི་ཡུལ་ལ་བདེ་སྐྱིད་ཐོབ། །
ལས་དེ་བས་སྐྱིད་ཅིང་ཡོད་རབ་མེད། །
ད་སྐྱིད་པའི་སྟོན་མོ་རི་དང་མཉམ། །
དགའ་བའི་བྲོ་གར་ལྷ་ལ་འགྲན། །
གྲགས་པའི་དར་ཆེན་རི་ལ་ཕྱོར། །
སྙན་པའི་དུང་དཀར་ཕྱོགས་སུ་བུས། །
ཡུངས་དམར་རྒྱུ་ཇའི་གསོལ་འདྲེན་བཞེས། །
ཞིམ་མངར་ཆང་གི་ཕུད་འདྲེན་གསོལ། །
ཁྲ་བོའི་ཤ་ཡི་གཟུག་འདྲེན་མཛོད། །
དགྲ་ལྷའི་གསས་མཁར་ཁ་གསོས་གྱིས། །
རླུང་རྟའི་དར་ཕྲེང་དགུང་ལ་བསྟོད། །
སྐྱེན་པོའི་མཐེབ་ཀྱི་མདའ་རྩལ་འགྲན། །
མགྱོགས་པ་རྟ་ཡི་རྒྱུག་སྣ་གཤིབ། །
གོ་ན་སེམས་ཀྱི་དཀྱིལ་དུ་ཟུངས། །



བདུད་གཡག་མདའ་མོའི་ངར་ལ་དྲངས། ་ 7 35
མ་གོ་ཡང་ཡང་ལབ་རྒྱུ་མེད། །
ཅེས་གླུ་དེ་ལྟར་དུ་བླངས་པ་དང༌། ལྡོང་སྤྱི་དཔོན་གྱིས་གསུངས་པ་་
བཞིན་དགྲ་ལྷའི་གསས་མཁར་གྱི་ཁ་གསོས། རླུང་རྟའི་དར་འཕྲེང་གི་རྨུ་ཐག་
འཐེན། ཀི་བསོ་ལྷ་རྒྱལ་བསྒྲགས་ནས་གནམ་ས་འགེང་བར་བྱས། དེ་ཚེ་རྟ་
རྒྱུག་མདའ་རྩལ་འགྲན་པས། གྱེན་རྒྱུག་ཐང་དཀར་གྱི་འཕུར་ཡ་ལ། འདོ་
ཆེན་རྐྱང་རྒོད་འཕེར་བ། འཛམ་གླིང་རག་པ་འཕུར་ཤེས། ཐད་རྒྱུག་ཕུག་
རོན་གྱི་གཤོག་རྩལ་ཅན། རྩལ་ལྡན་སྟོང་རི་དཀར་པོ། ཡ་མེད་གཡུ་བྱ་་
འཕུར་ཤེས། ཐུར་རྒྱུག་གྲུ་གུ་འགྲིམ་ ཡ། འདོ་བ་རླུང་ནག་འཚུབ་ཆེན།
མོ་མའི་གྲུ་གུ་ཐུར་རྩེ། ཆུ་ལ་ཉ་མོ་འཁྱུག་རྩལ་ཅན། ཡ་མེད་རྒྱ་བྱ་སོག་
དཀར། འདོ་ བ་ དངུལ་ ཕྲུག་ ལྡེམ་ པ། རི་ རྩིབ་ ཤུ་ བའི་ རྒྱུག་ རྩལ་ ཅན།
འདོ་ཆེན་ཤཱ་བ་བརྒྱ་རྫོང་། གྱི་ལིང་གསེར་གདོང་རག་དཀར། ན་དམར་ལ་
རྐྱང་མོའི་འདུར་འགྲོས་ཅན། གླིང་གསེར་བའི་ངང་པ་གསེར་སྒོང་། འདོ་
ཆེན་འཕར་བ་རྔ་ནག་སོགས་ཆིབས་རྟ་མཆོག་མགྱོགས་བང་རྩལ་གྱི་ཁྲོམ་ཐག་
ཆོད་པ་འགའ་རེ་བྱུང་།
དེ་ནས་རྫ་ཀུ་རེའི་ལྷ་རི་ཁྱུང་རྩེ་ནས་ཕ་བོང་འབྲོང་རོ་ཙམ་ཞིག་རྦབ་ཏུ་
བསྒྲིལ་ཏེ་དཔའ་རྟུལ་རྣམས་ཀྱིས་མདའ་རྩལ་འགྲན་པས། བློན་ཁྲི་རྗེ་འདན་
མ་བྱང་ཁྲ་དང༌། གླིང་སྟག་རོང་དཔོན་པོ་གཟིག་འཕེན་སོགས་འགའ་རེས་
མདའ་ཡིས་ཕུད། ལྡོང་དར་འཕེན་དུག་སྡོང་ངར་མ་དང་། རྒོད་པོ་ཉ་ཚ་ཨ་
བརྟན་སོགས་འགའ་རེས་མདུང་གིས་ཐེབས། དཔའ་རྒོད་སེང་སྟག་ཨ་དོམ་
དང་། ངར་ བའི་ རོང༌ ཚ་ དམར་ ལེབ་ སོགས་ འགའ་ རེས་ གྲི་ ཡིས་ བཅད།
གླིང་ཉི་འབུམ་དང་ས་སྡེ་གཉིས་ཀྱིས་སྤར་མོས་བཟུང་། གླིང་སེང་ཆེན་རྒྱལ་
པོའི་ལྟ་སྟངས་ཀྱིས་གྱེན་ལ་བསྒྱུར། དཔའ་རྒྱ་ཚ་ཞལ་དཀར་གྱིས་གྲི་ཡ་ཟི་སྐར་
ཕྲན་ཞིག་བཏབ་ནས་ཕ་བོང་དེའི་ཆེ་ཙམ་མར་བཅད་དེ་མིག་བསྒྱུར་སྣ་ཚོགས་



736
རྟ་རྒྱུག་ཁྲི་གསོལ།
མཐོང་། སྤྱིར་མདའ་ཚོན་ལ་ཤིན་ཏུ་སྦྱངས་པ་དང༌། སྒོས་སུ་གྲུབ་པ་ཐོབ་
པའི་མཛད་པ་མང་པོ་བསྟན།
དེ་ནས་གླིང་དཀར་ལྷ་བསང་པ་རྣམས་ཕྱིར་གླིང་ཡུལ་ལ་བྱོན་རན་པའི་ཚེ།
ཧོར་ཨ་ཆེན་ཕྱོགས་ཀྱི་ལྟད་མོ་བ་རྣམས་ཧ་ལས་ཤིང་ཉམས་མཚར་ནས་ཅི་ཡང་
སྨྲ་རྒྱུ་མེད་པར་རི་མོ་བྲིས་པའི་གཟུགས་བཞིན་དུ་གྱུར། །
དེ་ཚེ་ཧོར་དཔའ་བཟང་ཤན་པ་དམར་པོས་གྲེ་བ་གསེང་ནས་ན་རེ། ཡ་
ཨ་ཆེན་ཧོར་གྱི་རྒྱལ་བློན་རྣམས། ཉམས་མཚར་ཏེ་ལྟད་མོ་བལྟས་བལྟས་ནས།
མིག་ཨ་འབྲུའི་ཐག་པ་ཆད་ནས་ཐལ། སྐུ་མཛེས་པའི་གཟི་བརྗིད་ངོམ་ངོམ་
ནས། དགུང་ཉི་མའི་འོད་སྣང་ཉམས་ནས་ཐལ། གསུང་མཐོན་པོས་ལྷ་སྲུང་
མཆོད་མཆོད་ནས། ལྷོ་གཡུ་འབྲུག་སྐད་འགོ་དམའ་ནས་ཐལ། ཐུགས་འོད་
གསལ་དགོངས་པ་མཐོ་མཐོ་ནས། དབྱིངས་སྟོང་པའི་མཐའ་རྒྱ་འགུམ་ནས་
ཐལ། རྟ་མགྱོགས་པའི་རྒྱུག་ཐག་བཅད་བཅད་ནས། རླུང་སྐྱེ་བསེར་བང་ཁ་
ལྷོད་ནས་ཐལ། དཔའ་སྐྱེན་པོས་མདའ་རྩལ་འགྲན་འགྲན་ནས། ཐོག་་་
དམར་པོའི་རྩལ་ཡང་ཞན་ནས་ཐལ། འདྲ་ཨེ་བསམ་ཧོར་གྱི་རྒྱལ་བློན་རྣམས།
ཚིག་བསྟོད་འདོད་མིན་ནོ་དྲང་གཏམ་ཡིན་ཞེས་བཤད་ཚེ། ཧོར་གྱི་རྒྱལ་བློན་
ཐམས་ ཅད་ ཡེ་ མ་ དགའ། སྒོས་ དམག་ དཔོན་ སེར་ ར་ ཐོག་ འགྱུར་ དང་།
སྟོབས་ཆེན་གླག་མོ་ཁྲ་འབར་གཉིས་ཀྱང་མ་དགའ་སྟེ། ཡང་སྒོས་ཀུན་དགའི་
སྟོང་ཤོང་འབྲུག་སྒྲ་དང་། ཉལ་བའི་དཔོན་ཆུང་ལྕེ་བདེ། བཙན་པོ་མཐིང་
ནག་རྩེ་རྒྱལ་སོགས་ཧ་ཅང་མི་དགའ་ཞིང་། ཁྱད་པར་དུ་པཱ་དུར་མཆོང་ལྷ་
སྨུག་པོ་དེ་ཤིན་ཏུ་མ་དགའ་ནས། མིག་མི་དགའ་གློག་དམར་འཁྱུག་འཁྱུག
ངོ་མི་དགའ་སྤྲིན་ནག་འཐིབས་འཐིབས། སེམས་མི་དགའ་དུག་རླངས་ཐུལ་
ཐུལ། གདོང་ གྲལ་ གཡས་ པའི་ གྲལ་ འགོ་ནས་འོར་འདུག་ ཞིག་བྱས་ནས།
གླིང་སྨོད་ཧོར་བསྟོད་ཀྱིས་གླུ་ཞིག་དོམ་བུའི་ངར་སྒྲའི་རྟ་ལ་དྲངས་ནས་བླངས་



བདུད་གཡག་མདའ་མོའི་ངར་ལ་དྲངས།
737
སོ། །
གླུ་ཐ་ལ་ལ་མོ་ཐ་ལ་ལེན། །
གླུ་ཨ་ལ་ལ་མོ་ཨ་ལ་ལེན། །
ལྷ་ཡར་མཁྱེན་གནམ་ཐེལ་དཀར་པོ་མཁྱེན།
དམག་འཕྲུ་དཀར་བུ་རྟ་དར་བཏགས་ཤོག །
ལྷ་མཁྱེན་ནོ་བར་ཐེལ་ཁྲ་བོ་མཁྱེན། །
དམག་འཕྲུ་སེར་མེ་ཏོག་རྒྱས་པར་ཤོག །
ལྷ་མཁྱེན་ནོ་ས་ཐེལ་ནག་པོ་མཁྱེན། །
དམག་འཕྲུ་ནག་གྲིབ་སོ་རྔམ་པར་ཤོག།
ཧོར་ཏེབ་ལེ་བུ་ཡི་ཐོག་བཙན་དང་། །
དཔའ་ཉུལ་མ་སྟོང་འཁྱམ་སྣ་ནག་མཁྱེན། །
བུ་མཆོང་ལྷའི་ཁ་འཛིན་སྡོང་གྲོགས་མཛོད། །
ཁ་དལ་བའི་རིང་ལ་མ་མཆོད་ན། །
ལས་བྲེལ་བའི་ཉིན་ཀྱང་དཀའ་མོ་རེད། །
ས་འདི་ས་ངོ་མ་ཤེས་ན། །
ཕུ་ཕྱེ་མའི་རི་དྲུག་སྟོད་ཀྱི་རྫ། ། །
ཐད་ཤུ་གུའི་གདོང་དྲུག་སྐེད་ཀྱི་རི། །
མདོ་བལ་འཕན་ཐང་དྲུག་སྨད་ཀྱི་ས། །
ས་དྲུག་གསུམ་ལུང་གི་ཁ་མདོ་ན། །
རི་མཐོན་པོ་རྡོ་རྗེ་རྩེ་དགུ་དྲུག །
ཆུ་ཆེན་པོ་ཁམ་པ་གཞུང་དྲུག་རེད། །
ཕོ་ང་དང་ང་ངོ་མ་ཤེས་ན། །
ཧོར་ཡར་རྩེ་མདའ་ར་ཁ་དགུ་ན། །



738
རྟ་རྒྱུག་ཁྲི་གསོལ།
སྡེ་མི་དུད་གནམ་གྱི་སྐར་མ་འདྲ། །
དམག་བུ་རྟ་ས་ཁའི་རྩི་ཐོག་གི། །
དམག་ཁྲ་མོའི་རུ་སྣ་འདྲེན་མི་དེ། །
ང་པཱ་དུར་མཆོང་ལྷ་སྨུག་པོ་ཟེར། །
དཔའ་རྒྱང་གྲགས་མིང་ལ་དོན་ཞིག་ཡོད། །
འཁར་དམར་ཟངས་ལ་ལུང་ཞིག་ཡོད། །
ང་དགྲ་ལ་མཆོང་ན་དོམ་སྨྱོན་འདྲ། ། །
གཉེན་བྱམས་པས་སྐྱོང་ན་ལྷ་དང་འདྲ། །
མི་གཞི་སྨུག་པོ་ཤེལ་དང་མཚུངས། ། །
དཔའ་མཆོང་ལྷ་སྨུག་པོ་དེ་ནས་ཐོག །
ད་ལར་རྒྱུ་ཡིན་ལུགས་བཤད་པས་ན། །
སེར་པོ་ཧོར་དང་མཐོང་སྨོན་གླིང་། །
གནམ་ས་ཁྱད་པར་ཐུག་པ་མིན། །
ཐོབ་དང་ཐམ་ཀ་འདྲ་བ་མིན། །
ཁྲིམས་དང་ལས་ཀ་མཚུངས་པ་མིན། །
ཧོར་སེ་ཆེན་རིགས་རུས་གནམ་གྱི་རྒྱུད། །
དགུང་ཨ་སྔོན་མཐོ་ལ་འགྱུར་བ་མེད། །
མ་འགག་མོའི་བུ་སྡུག་ད་སྐྱེས་རྭ། །
རྭ་མཐོ་དམན་མགོ་ན་རིང་ཐུང་མེད། །
ཧོར་ཨ་ཆེན་མང་སྡེ་ས་ཁའི་རྩྭ། ། །
རྩྭ་རྩི་ཤིང་ཟད་པའི་དོགས་པ་མེད། །
དཔུང་གྲངས་ཉུང་གླིང་སྡེ་ཀོ་མོ་ཆུ། །
ཆུ་མཚོ་ཆུང་སྐམ་པར་ཐེ་ཚོམ་མེད། །



བདུད་གཡག་མདའ་མོའི་ངར་ལ་དྲངས།
739་
དཔེ་བཞག་ན་འདྲ་མ་འདི་འདྲ་རེད། །
དཔོན་གང་བཞུགས་དཀར་ནག་སེར་གསུམ་དེ། །
དགུང་ཨ་སྔོན་ཉི་ཟླ་སྐར་གསུམ་འདྲ། །
བློན་དེ་གྲགས་སྡིག་པའི་བུ་དྲུག་དེ། །
ཤར་མི་འགྱུར་སྐར་མ་སྨིན་དྲུག་འདྲ། །
དཔའ་ཡ་མེད་པཱ་དུར་རྒོད་པོ་རྣམས། །
དམག་བུ་རྟ་ལྕགས་ནག་སེར་བ་འདྲ། །
ཧོར་ཨ་ཆེན་འབུམ་དམག་སུམ་ཅུ་དེ། །
མཐའ་ཟད་མེད་རྒྱ་མཚོ་འཕྱུར་བ་འདྲ། །
ལར་ཨ་ཆེན་ཧོར་གྱི་པཱ་དུར་རྣམས། །
ཐང་ཡངས་པའི་དཀྱིལ་ནས་མགྱོགས་རྩལ་སྦྱངས། །
རྒྱུག་ཡ་ཁ་དཀར་རྐྱང་གིས་བྱས། །
ཕྱེ་མའི་ཐང་ནས་ཡང་རྩལ་སྦྱངས། །
སྐྱེན་ཡ་མཁལ་དཀར་གླག་གིས་བྱས། །
རྣོན་པོ་མཚོན་ལ་ལག་རྩལ་སྦྱངས། །
གཏད་ཡ་རྡོ་རྗེ་བྲག་གིས་བྱས། །
ཞུན་མའི་རྡོ་ལ་ཤེད་རྩལ་སྦྱངས། །
གཡུག་ཡ་བྲེ་སེར་འབྲོང་གིས་བྱས། །
གཞན་ཕལ་བའི་བུ་དང་འདྲ་བ་མིན། །
གླིང་དཀར་པོའི་དཀྱིལ་ན་རྒྱ་ཚ་གཅིག །
མིག་ལོང་བའི་ཚོད་ཀྱི་མིག་ཡོད་ཡིན། །
འཕོང་ཞ་བོའི་ཚོད་ཀྱི་རྐང་བདེ་ཡིན། །
ཕོ་སྡར་མའི་ཚོད་ཀྱི་རྒོད་པོ་ཡིན། །



740
རྟ་རྒྱུག་ཁྲི་གསོལ།
དེ་མིན་པ་བུ་མོ་ཤ་སྟག་རེད། །
ཡུལ་གླིང་པའི་རྒྱལ་བློན་དཔའ་རྟུལ་རྣམས། །
ཕོ་བཅོས་ཆུང་བྱིས་བློ་ཁོ་ཐག་རེད། །
དགུང་སྤྲིན་དཀར་སྟེང་ལ་མདའ་རྩེ་བསྐོར། །
དམའ་ཆུ་ཆེན་གཞུང་ལ་ཐལ་ལྕག་བརྒྱབ། །
བྲག་དམར་པོའི་གདོང་ལ་མཚོན་གྱིས་བཏབ། །
བྱང་ན་དམར་གཞུང་ལ་རྒྱུག་ལམ་བཏོད། །
ཧོར་ཐོག་ཐོག་རྒྱལ་པོ་འུར་རྡོས་བཀྲོང་། །
བདུད་ནག་པོའི་བླ་འབྲོང་ཐང་ལ་བསྒྱེལ། །
འཇང་ཁ་ཤ་སྨྱུག་རིའི་ལབ་ཙེ་བསློགས། ། །
བདུད་ཀླུ་བཙན་གསས་མཁར་དམར་པོ་བསྲེགས། །
ཁོང་མི་བྱེད་བྱ་བ་གཅིག་མེད་པ། །
བྱས་པས་ལས་གྲངས་ཚོད་མེད་རེད། །
བདུད་མ་རུངས་ཀླུ་བཙན་རྒྱལ་པོ་དེས། །
ཟས་ཟོས་ཚད་མི་ཤ་དམར་པོ་རེད། །
སྐོམ་འཐུང་ཚད་མི་ཁྲག་དྲོན་མོ་རེད། །
ཕོ་དེ་ཚོའི་གདོང་ལེན་ཡོང་བས་ན། །
གླིང་ཕོ་རྒོད་ནང་ནས་ཡང་རྒོད་རེད། །
ཕོ་འདོ་མེད་སྨོན་པ་སེང་ཆེན་དེས། །
དཔའ་ཁོ་ལས་ལྷག་པ་མེད་བསམ་འདོད། །
སྟོད་རྒྱ་གར་ཆོས་སྒོ་གོང་མ་མན། ། །
སྨད་རྒྱ་ནག་ཁྲིམས་སྒོ་འགབ་མ་ཡན། །
ཐོད་གཏུགས་ན་དཔའ་བོ་འདྲ་འདྲ་ཡིན། །



741
བདུད་གཡག་མདའ་མོའི་ངར་ལ་དྲངས།
འཛིང་མི་ཕོད་ཕྱིར་གྱེད་ཤོར་སྙམ་མེད། །
མདའ་འཕངས་ན་སྐྱེན་པོ་འདྲ་འདྲ་ཡིན། །
འཕེན་མི་ཤེས་མཐེབ་ཞ་ཡིན་སྙམ་མེད། །
ཚིག་བཤད་ན་མཁས་པ་འདྲ་འདྲ་ཡིན། །
གཏམ་མི་འཁྲུལ་མཆིལ་མའི་བརྣང་སྙམ་མེད། །
དུས་ལིང་ལོག་བསྐལ་པའི་ཁུག་སོ་ལ། །
དགུང་འབྲུག་སེང་གཉིས་ཀྱིས་མཚོ་ཁ་རྩོད། །
དཔའ་སྟག་གཡག་གཉིས་ཀྱིས་ལ་རྒྱུ་རྩོད། །
ཡུལ་མཐོང་སྨོན་གླིང་དང་སེ་ཆེན་ཧོར། །
དཔའ་ཐོད་ཐུག་རལ་ཁ་འཐབ་པའི་ཚེ། །
ཚིག་ཁ་བཤད་དོན་ལ་མ་གནས་ན། །
ང་མཆོང་ལྷའི་བུ་སྐེ་ཁྱི་དང་སྦྲེལ། །
ཧོར་ཨ་ཆེན་ཤན་རྒོད་པཱ་དུར་ཚོ། །
གཏམ་ཚིག་གསུམ་བཤད་ན་དཔའ་གཏམ་ཡིན། །
ལས་ཐེངས་གསུམ་རྩེ་ན་དཔུང་རྒོད་འཕར། །
དགྲ་ངོ་དམར་ཀླད་ལ་མི་ཤོར་ཞེས། །
ཧོར་ཨ་ཆེན་ཡུལ་ན་འབྲུག་བཞིན་གྲགས། །
རྗེ་རྒྱལ་པོའི་ཇུས་ལ་མ་ཕན་ན། །
འབྲུག་འུར་སྒྲ་ཆེ་བ་སྟོང་སྒྲ་དང་། །
དཔོན་ཐུགས་འདང་ཆེ་བ་དོན་མེད་རེད། །
ཧོར་ཤན་པའི་ཐུགས་ལ་མི་གནོད་ཞུ། །།
དེ་ཨེ་རེད་ཧོར་གྱི་རྒྱལ་བློན་རྣམས། །
ཞེས་གླུ་དེ་ལྟར་བླངས་པ་དང་ད་དུང་དཔའ་ངར་མགོ་དགུང་ལས་མཐོ་བ་



742
རྟ་རྒྱུག་ཁྲི་གསོལ།
ཞིག་བྱས་ཏེ། དུས་རྒྱུན་དུ་གླིང་ལ་ཞེ་རྩ་དུག་ཆུ་འཁོལ་མ་ལྟ་བུ་རྒྱུན་ཆགས་སུ་
ཡོད་པ་དེ་མཐར་ནམ་ཞིག་གི་ཚེ། སེང་ཆེན་རིན་པོ་ཆེའི་སྤྲུལ་པ་ཐང་རྙེད་རི་
མ་འབུམ་སྐྱབས་ཀྱིས་ ཅོག་ལའི་རྫ་འདབས་སུ་ཞབས་འོག་ཏུ་མནན་ཏེ་ཞག་་་
གསུམ་གྱི་མཚམས་ལ་རྨོངས་གླུ། བདུན་གསུམ་གྱི་སྐབས་སུ་སྡུག་གཏམ། ཟླ་
གསུམ་གྱི་དུས་སུ་འཁུན་སྒྲ་འབྱིན་པ། ཡར་མར་འགྲོ་འདུག་གིས་ ཐོས་ཚེ།
སྙིང་རྗེ་བའི་སྡུག་བསྔལ་ཞིག་མྱོང་དགོས་པའི་ལན་པ་རེད་ཟེར། །
དེ་ཚེ་ཧོར་གུར་ནག་རྒྱལ་པོ་ན་རེ། བདུད་ཀླུ་བཙན་གྱིས་གླིང་དཀར་
པོར་ཁ་ཡ་བྱས་ན། གླིང་དཀར་པོས་བདུད་ལ་ངོ་ཡ་ཡོང་བར་ངས་ཁ་ཚོན་
བཅད་པ་ཡིན་ཟེར། དེ་ནས་དཔའ་གསར་ཐང་རྩེའི་བསམ་པ་ལ། ཧོར་
གུར་ནག་འདི་ཆག་ཆེན་མི་བཞིའི་ནང་གི་མཆོག་ཅིག་ཡིན། བློ་ཤེས་ཅན་སྐྱ་
རེངས་ནམ་ལངས། འདང་ཐང་ཚད་དྲང་སྲོང་གི་མངོན་ཤེས་ཡོད་སྟབས།
མཐར་བདུད་ནག་པོ་འདི་གླིང་དཀར་གྱི་མངའ་འོག་ཏུ་འཇུག་པར་གོར་མ་ཆག
ཡུལ་གླིང་དཀར་འདི་ལ་སུས་ཀྱང་འགྲན་མི་ནུས་པ་ངེས་ཅན་རེད་བསམས། །
དེ་ནས་གླིང་དཀར་ལྷ་བསང་པ་རྣམས་ཚུར་རང་ཡུལ་བྱོན་པར་མཛད་དེ་
ལམ་ལ་ཞུགས། དེའི་མཚན་མོ་ཕོ་བྲང་སེང་འབྲུག་གི་ཉེ་ལོགས་སུ་སྒར་བཏབ།
ཕྱིར་ནང་ཚེས་བཅོ་ལྔའི་སྔ་ཆར་རི་མཐོན་པོའི་མགོར་ཉི་ཟེར་ཕོག་པ་དང་མཉམ་
དུ། མཁར་སེང་འབྲུག་པད་མ་སྟག་རྫོང་གཏེར་མཛོད་རིན་ཆེན་སྤུངས་པའི་
ནང་དུ་འདུས་ཏེ་གྲལ་རིམ་པར་བསྒྲིགས། སྐྱིད་པའི་ཇ་ཆང་གི་གསོལ་འདྲེན།
དགའ་བའི་ཤ་ཐུད་ཀྱི་སྟོན་མོ། རྟེན་འབྲེལ་ཕྱེ་མར་གྱི་སྡེར་ཁ་སོགས་བསྒྲིགས།
དེ་ཚེ་དྭངས་སྨན་མཁའ་འགྲོའི་ནང་ཚན་རྗེ་བཙུན་སྒྲོལ་མའི་སྤྲུལ་པ་ཕ་སྔོ་ལོའི་
བུ་མོ་ནེའུ་ཆུང་དེས། གོས་གསེར་མ་འབྲུག་རིས་ཁ་སྤྲོད། ནང་སྒོས་སྤྲིན་
དཀར་ མདངས་ འཛིན་ མནབས། སྐེ་ རགས་ པད་ མ་ སྟོང་ ལྡན་ བཅིངས།
གུས་རྟགས་དར་སྔོན་ཡུག་རིང་རི་མོ་གཡུང་དྲུང་དགའ་འཁྱིལ་ཅན་དེ་མགུལ་དུ་



བདུད་གཡག་མདའ་མོའི་ངར་ལ་དྲངས། ། 743
འཕངས་ཏེ་གྲལ་གཤམ་ནས་ཡར་བཞེངས་ཏེ། ལོ་རྒྱུས་དང་རྟེན་འབྲེལ་གྱི་གླུ་
ཞུ་ཞིག་ཅོག་ཀ་དྲུག་འགྱུར་གྱི་རྟ་ལ་དྲངས་ནས་འདི་ལྟར་བླངས་སོ། །
གླུ་ཨ་ལ་ལ་མོ་ཨ་ལ་ལེན། ། །
གླུ་ཐ་ལ་ལ་མོ་ཐ་ལ་ལེན། །
གནས་གཡུ་ལོ་བཀོད་པའི་ཞིང་ཁམས་ནས། །
མ་ཚེ་འཛིན་སྒྲོལ་མ་དཀར་མོ་མཁྱེན། །
འཆི་མེད་ཚེ་ལ་མངའ་བརྙེས་པའི། །
མ་གཅིག་གྲུབ་པའི་རྒྱལ་མོ་མཁྱེན། །
གསང་སྔགས་བསྟན་པ་སྤེལ་མཛད་པའི། །
ཡེ་ཤེས་མཁའ་འགྲོ་མཚོ་རྒྱལ་མཁྱེན། །
ས་འདི་ས་ངོ་མ་ཤེས་ན། །
སྐུ་མཁར་སེང་འབྲུག་སྟག་རྫོང་ཟེར། །
ལྷ་རྣམ་པར་རྒྱལ་བའི་ཁང་བཟང་རེད། །
མཁར་མཐོང་ཚད་ངན་སོང་མི་འགྲོའི་རྟགས། །
གངས་རྒྱུང་མཛེས་ཤེས་དཀར་མཆོད་རྟེན་འདི། །
ལྷ་རྨ་རྒྱལ་སྤོམ་ར་ཞལ་ངོ་བཙན། །
གོང་རྒྱལ་པོའི་དབུ་འཕང་མཐོ་བའི་རྟགས། །
རྫ་གེར་མཛོ་རི་དམར་དབང་གཞུ་འདི། ། །
སྟག་དམར་ཡག་གདོང་ལ་འཛུམ་དྲུག་རྒྱས། །
བློན་དཔའ་རྟུལ་ངར་རྒོད་ཆེ་བའི་རྟགས། །
ཆུ་ལྗང་སྔོན་རྨ་ཀླུང་དལ་མོ་འདི། །
མཚོ་གཏིང་ཟབ་གསེར་ཉ་རྒྱུ་མ་འགྱུར། །
ཡུལ་མི་སྡེའི་དབང་ཐང་ཆེ་བའི་རྟགས། །



744
རྟ་རྒྱུག་ཁྲི་གསོལ།
མ་ང་འདྲ་ང་ངོ་མ་ཤེས་ན། །
ཕ་སྔོ་ལོའི་བུ་མོ་ནེའུ་ཆུང་སྐྱིད། །
སེམས་ཤེས་འཇམ་ལུ་གུའི་ཚ་དཀར་ཟེར། །
ཕྱི་ལུས་མཛེས་རྨ་བྱ་གཞོན་ནུ་འདྲ། །
ནང་རང་སེམས་སྟོང་ཉིད་ཆོས་ཀྱི་མཛོད། །
གླུ་འདི་ཡི་གླུ་ངོ་མ་ཤེས་ན། །
ནེའུ་ཆུང་ཅོག་ཀ་དྲུག་འགྱུར་ཟེར། །
དུས་དེ་རིང་ཟླ་བ་ཡར་ངོ་དང་། །
དུང་ཟླ་བའི་དཀྱིལ་འཁོར་རྒྱས་པའི་ཉིན། །
གླུ་ཚིག་གསུམ་རྟེན་འབྲེལ་བསྟོད་པའི་གླུ། །
ངག་སྙན་མོ་ཅོག་ཀ་དྲུག་འགྱུར་སྒྲ། །
གླུ་དེ་རིང་མི་ལེན་ནམ་ཞིག་ལེན། །
གོང་རྒྱལ་པོ་གཙོ་བྱས་བན་གྲྭ་དཔོན། །
ཐུགས་ཞི་བའི་ཉོན་དང་རྒྱལ་བློན་རྣམས། ། །
འཇམ་བཅག་གེ་ཉོན་དང་མངའ་འབངས་སྡེ། །
ཚེ་ཕྱི་མའི་སྐྱབས་གནས་ཞུ་ས་ལ། །
རྗེ་བླ་མ་དགུང་གི་ཉི་མ་དེ། །
ཁོང་གསེར་རིང་གྲལ་ལ་བསྒྲིགས་འདྲ་རེད། །
གསོན་དང་སྐྱིད་སྡུག་ཞུ་ས་ནི། །
གོང་དཔོན་པོ་རི་རྒྱལ་ལྷུན་པོ་དེ། །
དགོངས་ཉི་ཟླ་སྐར་གསུམ་ཤར་འདྲ་རེད། །
དགྲ་ནག་པོ་གདོང་ལེན་བཀའ་བློན་ལ། །
གླིང་དཔའ་རྟུལ་སྟག་མོའི་གདོང་གྲལ་དེ། །



745་
བདུད་གཡག་མདའ་མོའི་ངར་ལ་དྲངས།
མདའ་མཚལ་སྟོང་ཤུབས་ནས་ཕུད་འདྲ་རེད། །
གླིང་ལྷ་ཆུས་དར་དཀར་གཞི་མ་ལ། །
མ་མཁའ་འགྲོ་དྭངས་སྨན་བརྒྱད་ཅུ་དེ། །
བྱ་རྨ་བྱའི་སྒྲོ་གུར་ཕུབས་འདྲ་རེད། ། །
སྟེང་བླ་དཔོན་མཆོད་དང་འགྱོགས་པའི་གཞི། །
ཡུལ་མངའ་འབངས་ལྷ་སྡེ་ཁྲ་མོ་འདི། །
ཞིང་ཆུ་མའི་འབྲས་དཀར་སྐྱེད་འདྲ་རེད། །
དེ་ཡན་ཆད་རྟེན་འབྲེལ་བསྟོད་པའི་གླུ། །
ད་ཕན་ཆད་ཚིག་གི་དོན་འབྲས་ཞུ། །
གླིང་རྒྱལ་བློན་དཔའ་རྟུལ་འབངས་སྡེ་རྣམས། །
རྨ་སྤོམ་རའི་བསང་ལ་བྱོན་ལམ་ནས། །
སྐུ་བདེ་བར་བྱོན་པ་ངོ་མཚར་ཆེ། །
ལྷ་དཀར་ཕྱོགས་ངོ་སོ་ཨེ་བསྟོད་ལགས། །
བདུད་ནས་ཕྱོགས་ཁ་གནོན་ཨེ་མཛད་ལགས། །
ལྷ་རྩ་གསུམ་ཞལ་རས་ཨེ་མཇལ་ལགས། །
དཔལ་ཆོས་སྐྱོང་བྲན་དུ་ཨེ་འཁོད་ལགས། །
དེང་ཁ་སང་བཅུ་བཞིའི་སྔ་དྲོ་ལ། །
སྒྲ་ནི་ཆེན་པོ་འབྲུག་ལྟར་ལྡིར་ནས་བྱུང་། །
དགུང་ཉི་མའི་འོད་སྣང་ཉམས་ནས་སོང་། །
ནག་རུབ་བེ་མུན་པ་འཐིབས་ནས་ཐལ། །
ཁྱེད་རྒྱལ་བློན་བསང་ལ་བྱོན་པའི་ཚེ། །
སྲུ་འབྲུག་མོས་རྨི་ལམ་རྨིས་པ་དང་། །
རྟགས་རྟེན་འབྲེལ་གཉིས་ཀ་མཚུངས་ནས་ཐལ། །



746
རྟ་རྒྱུག་ཁྲི་གསོལ།
ལས་ཅི་ཡིན་བསམས་ནས་ཐེ་ཚོམ་སྐྱེས། །
དགྲ་ངོ་ནག་འཐབ་ཡ་ཨེ་ལང་ལགས། །
གདོང་བྱང་ཆེན་འཇིགས་པ་ཨེ་ང་ལགས། །
མ་གསང་དྲིས་ལན་དྲང་པོར་ཤོད། །
གལ་ཏེ་གནོད་པ་བྱུང་གྱུར་ན། །
དེ་འདྲ་བའི་གཏམ་ལ་འདི་འདྲར་ཞུ། །
ལྷོ་གཡུ་འབྲུག་མཇུག་མ་སྤྲིན་གྱིས་བཟུང་། །
གློག་དམར་པོའི་མེ་རུ་ས་ལ་འཚུབ། །
རྫ་ཐོག་གིས་གཏོར་བའི་སྔ་ལྟས་རེད། །
མེ་དམར་པོའི་མ་གཞི་རྫི་བོས་སྤར། །
རླུང་བསེར་བུས་མེ་ཡི་སྣ་འདྲེན་བྱས། །
ཤར་སྤང་རི་འབར་བའི་རྟེན་འབྲེལ་རེད། །
གླིང་དཀར་པོས་ལྷ་ལ་བསང་མཆོད་བཏང་། །
ལྷ་སྲུང་མའི་སྲུང་སྐྱོབ་ཚུལ་བཞིན་མཛད། །
བདུད་ནག་ཕྱོགས་འདུལ་པའི་རྟེན་འབྲེལ་རེད། །
དཔོན་སེང་ཆེན་དབུ་འཕང་དགུང་དང་མཉམ། །
ལྷ་དཀར་ཕྱོགས་བསྟན་པ་ཡར་དར་རེད། །
མགོན་ཐུབ་པའི་དམ་ཆོས་རྒྱས་རྟགས་རེད། །
ད་དུང་ཉོན་དང་ཞུ་རྒྱུ་ཡོད། །
སྟོད་རྒྱ་གར་ཆོས་ཀྱི་ས་ཆ་ནས། །
ཆོས་ཟབ་མོའི་བསྟན་པ་དར་རོ་ཟེར། །
སྨད་རྒྱ་ནག་ཁྲིམས་ཀྱི་མཁར་སྒོ་ནས། །
ཁྲིམས་བཙན་པོའི་གཉའ་ཤིང་ལྕི་འོ་ཟེར། །



བདུད་གཡག་མདའ་མོའི་ངར་ལ་དྲངས།
747
རྨ་གྲུ་དཀར་ལྷ་ལུང་གཡུ་ལྗོངས་ནས། །
གླིང་དཀར་པོའི་དབང་ཐང་དར་རོ་ཟེར། །
རྨ་གངས་དཀར་ལྷ་རི་རྩེ་རྒྱལ་དེ། །
གངས་ཕྱི་དབྱིབས་མཆོད་རྟེན་འདྲ་འོ་ཟེར། །
གླིང་སེང་ཆེན་རྒྱལ་པོའི་ཕོ་བྲང་དེ། །
ཤར་མངོན་དགའི་ཞིང་དང་མཚུངས་སོ་ཟེར། །
གངས་གཙང་ཆབ་འོ་མའི་ཆུ་རྒྱུན་དེའི། །
ཁྲུས་བྱས་ན་སྡིག་སྒྲིབ་དག་གོ་ཟེར། །
རྨ་གངས་ཐིག་སྨན་གྱི་རིལ་བུ་དེས། ། །
ནད་འབྱུང་ཁམས་འཁྲུགས་པ་བདེ་འོ་ཟེར། །
ཡུལ་གླིང་པའི་ས་ཆ་གང་དང་གང་། །
མི་སུས་ཀྱང་མཐོང་ན་ཡིད་སྨོན་ཤོར། །
ངས་དེ་རིང་ལེགས་པའི་མཐོང་ལམ་དུ།
གླིང་སེང་ཆེན་གསེར་ཁྲིའི་གཡས་གཡོན་ན། །
མཐོང་མ་མྱོང་གཞོན་ཆུང་བྱིས་པ་གཉིས། །
ཕ་ཡབ་ཀྱི་གདུང་རྒྱུད་གང་འདྲ་ཡིན། །
མ་ཡུམ་གྱི་རིགས་རུས་ཅི་འདྲ་འདུག།
ཡུལ་གང་གི་ཕྱོགས་ནས་འོངས་པ་རེད། །
ས་གང་གི་ཕྱོགས་ལ་འགྲོ་བ་རེད། །
ཁྲི་གཡས་ཟུར་བྱིས་པ་དཀར་མདངས་ཅན། །
གཏམ་བཤད་འདོད་རྐན་སྒྲ་ཐེགས་སེ་ཐེགས། །
ཚིག་མཁས་པའི་རང་དབང་ཐོབ་ནས་ཡོད། །
ཁྲིའི་གཡོན་ཕྱོགས་གཞོན་ཆུང་མཆོང་གི་མདོག །



748
རྟ་རྒྱུག་ཁྲི་གསོལ།
གཟི་ཁྲ་བོའི་མིག་རྩ་རྒོད་ཧྲིག་ཧྲིག །
བློ་རིག་པའི་རང་དབང་ཐོབ་ནས་ཡོད། །
གླིང་དཀར་པོ་ལྷ་བསང་བྱོན་ལམ་ནས། །
དོན་མེད་པའི་མི་བུ་རིན་ཆེན་གཉིས། ། །
གླིང་སེང་ཆེན་ཕྱག་ལ་ལས་ཀྱིས་བབས། །
ཡུལ་གླིང་གཏན་དུ་ཨེ་ཐོབ་ལགས། །
ཐོབ་ན་ལེགས་པའི་རྟེན་འབྲེལ་ཡོད། །
འཇིག་རྟེན་གནའ་མིའི་གཏམ་དཔེ་ལ། །
དཔོན་ཕ་ཇུས་དར་ན་བུ་ཇུས་བདེ། །
རྐྱང་མ་མགོ་མཐོ་ན་བུ་མགོ་མཐོ། །
ཇག་འགོ་མ་ཡག་ན་རྟིང་མ་ཡག །
ཟེར་བའི་གཏམ་དེ་ངེས་པར་བདེན། །
ལུས་འདོད་ཆགས་ཆུ་ལྟར་རབ་འཁྲུགས་པའི། །
ཧོར་གུར་དཀར་སྟག་ཞུ་རྒྱལ་པོ་དེ། །
ཐུགས་བྱམས་པའི་ལྕགས་ཀྱུས་སྙིང་ནས་དྲངས། །
ཧོར་ཨ་ཆེན་སྤྱི་དགྲ་འདུལ་བའི་དུས། །
བུ་ཤན་པ་བཙན་རྒོད་ཁེར་སྐྱེས་སོགས། །
ཧོར་སེར་པོའི་པཱ་དུར་ནས་བཟུང་སྟེ། །
གླིང་དཀར་པོའི་ལོན་པའི་རྟེན་འབྲེལ་ཡོད། །
སེམས་ང་རྒྱལ་རྭ་ལྟར་གཟེང་བ་ཡི། །
འཇང་མི་ནག་ས་དམ་རྒྱལ་པོ་དེ།
ཐུགས་བྱམས་པའི་ཞགས་པའི་སྐེད་ནས་བཅིངས། །
སྲོག་དམར་པོ་འཁོར་ལོའི་སྤུ་གྲིས་བཅད། །



བདུད་གཡག་མདའ་མོའི་ངར་ལ་དྲངས།
749
བུ་གཡུ་ལྷ་གཡུ་འབྲུག་སྔོན་མོ་དེ། །
གླིང་རྗེ་རྒྱལ་གྲངས་སུ་བརྩི་རྒྱུ་ཡོད། །
སྟེང་ལྷ་ཆེན་ཚངས་པའི་ཐུགས་སྨོན་རེད། །
ཞེ་སྡང་མེ་ལྟར་འབར་བ་ཡི། །
ནུབ་ཀུར་ར་དགྲ་འདུལ་རྒྱལ་པོ་དང་། །
གཏི་མུག་མུན་ལྟར་འཐིབས་པ་ཡི། །
བྱང་མ་རུངས་ཀླུ་བཙན་རྒྱལ་པོ་སོགས། །
ཡུལ་ཕྱོགས་བཞིའི་དགྲ་བཞི་འདུལ་བའི་ཚེ། །
བློན་སྟག་ལྷ་མི་ཟན་དོམ་མགོ་དང་། །
བདུད་དཀར་བློན་པོ་ཕྱིང་སྔོན་སོགས། །
གླིང་དཀར་པོར་ཐོབ་པའི་རྟེན་འབྲེལ་རེད། །
དུས་ནམ་ཞིག་རྫོང་ཆེན་གླིང་པས་ཕབ། །
བོད་སྒང་པར་ལོངས་སྤྱོད་སྐལ་བ་ལྡན། ། །
གླིང་འདས་འདས་དག་པའི་ཞིང་ལ་བྱོན། །
བཞུགས་བཞུགས་ཐུབ་པའི་བསྟན་ཆོས་བསྒྲུབས། །
ཆོས་དཀར་ཕྱོགས་བསྟན་པ་ཕྱོགས་བཅུར་རྒྱས། །
དེ་ལྟར་ལེགས་པའི་རྟེན་འབྲེལ་ཡོད། །
ཚིག་བླ་རྡོལ་གཏམ་གྱིས་ཞུས་པ་མིན། །
སྨན་ཆུང་ཁ་ཕོ་མཐོ་བ་མིན། །
ང་ལོ་ངོ་བཅུ་གསུམ་གོང་ཐོག་ནས། །
དབྱངས་ཤིག་མཁའ་འགྲོ་མཚོ་རྒྱལ་གྱིས། །
ཞལ་མཇལ་གསུང་ཐོས་ལན་མང་བྱུང་། །
དེ་ལྟར་ང་ལ་ཞུས་པ་ཡིན། །



750
རྟ་རྒྱུག་ཁྲི་གསོལ།
བཀའ་ལེན་ཞལ་གསུང་གནང་བར་ཞུ། །།
གསུང་བཟང་བདུད་རྩིའི་ཆར་རྒྱུན་གྱིས། །
དེང་འདིར་ཚོགས་གླིང་དཀར་རྒྱལ་བློན་རྣམས། །
ཚིམ་ཞིང་མགུ་བར་མཛད་དུ་གསོལ། །
ཞེས་གླུ་ཞུས་དེ་ལྟར་ཕུལ་བ་དང་། གླིང་མཆོག་དམན་ཀུན་གྱིས་བཀའ་
ལན་འདི་སུས་གནང་ངམ་བསམས་ནས་ ཐམས་ ཅད་འཇམ་བཅགས་སེ་ཉན་
པའི་ཚེ། གདོང་གཡས་པའི་ གྲལ་འགོ་ནས། གླིང་འབུམ་པ་རྒྱ་ཚ་ཞལ་་་
དཀར་སོགས་རྒྱལ་བློན་དཔའ་རྟུལ་རྣམས་ཐུགས་དགའ་སྟེ། མ་སྲུ་ནེའུ་ཆུང་
འདི་མཁའ་འགྲོའི་རྣམ་སྤྲུལ་ཡིན་པ་གོར་མ་ཆག དེའི་སྟབས་མཁའ་འགྲོའི་
ལུང་བསྟན་ཡིན་ངེས་ཅན་དུ་འདུག་བསམས་ནས། ལྡོང་འབུམ་པ་རྒྱ་ཚ་ཞལ་
དཀར་གྱི་ཞལ་མདངས་གངས་རི་ལ་ཉི་མ་ཤར་བ་ལྟ་བུ་མཛེས་དྲུག་ལུས་ལ་ཚང་
བའི་མི་ཁ་ཆོད་པ། དཔའ་རྩལ་ཡིད་ལ་ཡོད་པས་དགྲ་རྣམས་འདུལ་བ། ཕ་
ཁུས་རིག་ན་ངོ་མཚར་སྐྱེ་བ། བོད་སྒང་བས་མཐོང་ན་སེམས་རྩ་དགའ་བ།
གསུང་བཀའ་ལན་གནང་ན་རྒྱལ་ཁམས་སྤྲོ་བ་ཞིག་བྱས་ནས། དཀར་སེར་
དྲུག་འགྱུར་གྱི་རྟ་ལ་དྲངས་ནས་བླངས་སོ། ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
གནས་གར་བཞུགས་དག་པའི་ཕོ་བྲང་ནས། །
ལྷ་རྩ་གསུམ་ཆོས་སྲུང་ནོར་ལྷ་མཁྱེན། །
རྡོ་རྗེའི་དུང་མཁར་ནང་ཤེད་ནས། །
བསྟན་སྲུང་དགྲ་ལྷ་མཆེད་དགུ་མཁྱེན། །
ས་འདི་ས་ངོ་མ་ཤེས་ན། །
མདོ་ཁམས་དཀར་མོ་གླིང་ཡུལ་རེད། །



བདུད་གཡག་མདའ་མོའི་ངར་ལ་དྲངས།
751
བདེ་མཆོག་ནོར་བུའི་ཕོ་བྲང་རེད། །
མང་ཚོགས་གདོང་གྲལ་བར་མ་རེད། །
ང་འདྲ་ང་ངོ་མ་ཤེས་ན། །
མཁར་དངུལ་ཆུའི་ཁྲོ་རྫོང་ནང་ཤེད་ནས། །
ལྡོང་ཞལ་དཀར་གཡུ་འབྲུག་ངར་མ་ལྡིར། །
བལ་སྟན་གསེར་སྒོའི་ནང་བཅུད་ལ། །
རྟ་རྒྱུ་བྱ་ཁྲུང་ཆེན་མཁའ་ལ་འཕུར། །
སྐེད་ཤུབས་ཁྲ་པ་ཌའི་ནང་ཤེད་ན། ། །
མཚོན་ཡ་ཟི་འཆི་བདག་གཤིན་རྗེས་ཁྲོས། །
ལི་རྨིག་ལིང་བརྒྱུད་ཡང་སྟེང་ན། །
མགོ་དར་འཕྲུ་དངུལ་དཀར་ཉི་ཟླར་མཉམ། །
ལྷ་དཀར་ཕྱོགས་བསྟན་པ་ཡར་དར་རེད། །
ལྡོང་ཞལ་དཀར་སེམས་རྩ་གཏིང་ནས་སྤྲོ། ། །
གླུ་འདི་ཡི་གླུ་ངོ་མ་ཤེས་ན། །
དཔའ་ཞལ་ལུའི་དཀར་སེང་དྲུག་འགྱུར་རེད། །
གླུ་ད་རེས་མིན་པར་ལེན་པ་མིན། །
ངག་སྐབས་རེ་མ་གཏོགས་འགུགས་དོན་མེད། །
དུས་དེ་རིང་ཉོན་དང་གླིང་སྡེ་ཁྲོམ། །
འཇིག་རྟེན་གནའ་མིའི་གཏམ་དཔེ་ལ། །
རྗེས་སྟོན་ཆེན་བླ་མ་ཆོས་ཤིག་དགོས། །
ཆོས་མེད་ལ་དམར་སེར་གོས་གྱོན་ན། །
མཚོ་བྱ་ངང་པ་མི་འདྲ་རེ། །
མཁས་ཆེན་དཔོན་ལ་དྲང་ཞིག་དགོས། །



752
རྟ་རྒྱུག་ཁྲི་གསོལ།
བདེན་པ་བོར་ནས་ལྐོག་བརྔན་ཟོས། །
གཡོ་ཅན་ཁྲམ་པ་མི་འདྲ་རེ། །
སྟག་ཤར་སྐྱེ་བ་དཔའ་ཞིག་དགོས། །
འཁོར་གསུམ་བཏགས་ནས་ཤྭ་འདར་ན། །
སེར་ཆུང་ཝ་མོ་མི་འདྲ་རེ། །
ན་ཆུང་བུ་མོ་མཛངས་ཤིག་དགོས། །
མགོ་སྐྲ་ཟིང་ཞིང་སྐེ་རགས་དུད། །
བ་རྒན་མ་ཞིག་མི་འདྲ་རེ། །
སྦྱིན་པའི་ཟས་ལ་ལན་ཞིག་དགོས། །
སེར་སྣས་འཇུངས་ཏེ་ཟ་མི་ནུས། །
གཏེར་སྲུང་ཡི་དྭགས་མི་འདྲ་རེ། །
དྲིས་པའི་གཏམ་ལ་ལན་ཞིག་དགོས། །
འཁུམ་ནས་འདུག་ཅིང་འཛུམ་དམུལ་བྱེད། །
སྨྲ་མེད་ལྐུགས་པ་མི་འདྲ་རེ། །
ཟེར་བའི་གཏམ་ནི་བདེན་པར་འདུག །
ས་གླིང་ཡུལ་ལྷ་སྡེ་དཀར་པོ་འདིས། །
རྗེ་བླ་མ་དགུང་གི་ཉི་མས་ཉོན། །
གོང་དཔོན་པོ་རི་རྒྱལ་ལྷུན་པོས་ཉོན། །
ཕ་ཕ་ཁུ་སྟག་སེང་གྲལ་ཡག་ཉོན། །
སྟག་ཤར་ར་ལྷ་མདའ་སིལ་མས་ཉོན། །
མ་སྲུ་མོ་མཚོ་ལ་དར་ཆགས་ཉོན། །
སྨན་བུ་མོ་མཚོ་ཁའི་མེ་ཏོག་ཉོན། །
ཡུལ་སྡེ་བ་ལོ་ཡག་སྙེ་མས་ཉོན། །



བདུད་གཡག་མདའ་མོའི་ངར་ལ་དྲངས།
753
གླིང་དཀར་པོའི་ལྷ་བསང་མཆོད་པའི་ཉིན། །
མཐོ་མི་མངོན་ནམ་མཁའི་དབྱིངས་རིམ་ནས། ། །
འཇའ་ཁ་ཏོག་སྣ་ལྔའི་གུར་ཁང་ནས། །
ལྷ་ཨོ་རྒྱན་པད་མ་འབྱུང་གནས་དང་། །
འཁོར་རྩ་གསུམ་ཆོས་སྲུང་ནོར་ལྷ་བཅས། །
སྐུ་མཚན་དཔེའི་ཞལ་གྱི་བཀོད་པ་བསྟན། །
གསུང་གྲགས་སྟོང་དབྱངས་ཀྱི་སྣང་གླུ་བླངས། །
ཐུགས་མཁྱེན་བརྩེ་ཡེ་ཤེས་དགོངས་པ་གཏད། །
ངོ་མཚར་བའི་ལྟད་མོ་སྣ་ཚོགས་མཐོང་། །
སྟོང་གསུམ་མི་མཇེད་ཞིང་ཁམས་ནས། །
ལྷ་ཆེན་ཚངས་པ་ཆེན་པོ་དེས། །
སྐུ་ལ་དར་དཀར་ན་བཟའ་གྱོན། །
སྐུ་མདོག་དཀར་པོ་གངས་རི་འདྲ། །
ཆིབས་སུ་སེང་གེ་དཀར་མོ་བཅིབས། །
སུམ་ཅུ་རྩ་གསུམ་ལྷ་ཡུལ་ནས། །
སྐུ་ལ་གསེར་ཁྲབ་གསེར་རྨོག་གྱོན། །
ཆིབས་སུ་གླང་པོ་ས་སྲུང་བཅིབས། །
འཁོར་དུ་ཉེ་དབང་སུམ་ཅུས་བསྐོར། །
མདོར་ན་རྩ་གསུམ་ཆོས་སྐྱོང་དང་། །
དཀར་ཕྱོགས་ཡུལ་ལྷ་གཞི་བདག་བཅས། །
དགྱེས་པས་འཛུམ་ཞལ་དུང་ལས་དཀར། །
སྙན་པའི་གསུང་གིས་གཟེངས་བསྟོད་གནང་། །
བརྩེ་བའི་ཐུགས་ཀྱིས་མགོན་སྐྱབས་མཛད། །



754
རྟ་རྒྱུག་ཁྲི་གསོལ།
ལྷ་སྲུང་མའི་ཞལ་གཟིགས་དངོས་སུ་མཐོང་། །
དེ་ནས་གླིང་དཀར་ལྷ་བསང་པས། །
སྐྱིད་པའི་གླུ་བླངས་བྲོ་གར་འཁྲབ། །
བདེ་བས་བག་ཕེབས་ཞག་མལ་མཛད། །
སང་ཕྱི་ནང་བཅུ་བཞིའི་སྔ་མོ་ལ། །
དགུང་ཉི་མའི་འོད་སྣང་འགྲིབ་ནས་ཐལ། །
ནག་རུབ་བེ་མུན་པ་འཐིབས་ནས་ཐལ། །
སྒྲ་ཆེན་པོ་འབྲུག་ལྟར་ལྡིར་ནས་བྱུང༌། །
བྱང་རྔམ་འཇིགས་ལབ་ཙེ་དམག་ནག་ནས། །
བདུད་བླ་འབྲོང་ཟངས་རྭ་དམར་པོ་ཞེས། །
གཡག་འཇིགས་རྔམ་ཅན་ཞིག་ཆས་ནས་འོངས། །
དྲག་པོའི་དར་སྒྲས་འབྲུག་སྐད་བསྒྲགས། །
དམར་ནག་ལྕེ་ཡིས་གློག་དམར་འཚུབས། །
ཝུ་བ་ཁ་ཆུའི་སེར་བ་འབེབས། །
རྨིག་པས་ལྕགས་ནག་ས་རྡོ་གཏོར། །
དང་པོ་ཧོར་དམག་སྟེང་ལ་རྒྱུགས། །
ཧོར་སེར་པོ་ཆག་འཇིགས་བྱུང་མཚམས་ནས། །
དེ་ནས་གླིང་དམག་སྟེང་ལ་མཆོངས། །
ཕོ་རྒོད་པོས་དཔའ་ངར་བསྐྱེད་པ་དང་། །
མི་སྡར་མས་ཕ་བླ་བཙོངས་པ་རེད། །
དེ་ནས་དཔའ་རྒོད་ཐམས་ཅད་ཀྱིས། །
རྟ་དང་འཁོར་གསུམ་གང་ཟིན་བྱས། །
གཡག་དེས་གདོང་ལེན་སུས་བྱེད་བསམས། །



བདུ་ད་གཡག་མདའ་མོའི་ངར་ལ་དྲངས། །
755
དེ་ནས་རོང་ཚ་ཁྲ་རྒན་གྱིས། །
བདུད་ནག་པོའི་བླ་འབྲོང་ཡིན་ངེས་རེད། །
སུ་གང་གིས་གདོང་ལེན་མི་འོང་ཟེར། །
དེ་ནས་གླིང་རྒྱལ་སེང་ཆེན་གྱིས། །
རྟ་རྐྱང་རྒོད་འཕེར་དཀར་ཞབས་ལ་བཅིབས། །
སྐུ་ལྷུག་དྲུག་དཔའ་ངར་དགྲ་ལ་ངོམ། །
གསུང་ཀི་སྒྲས་བགེགས་ཀྱི་ཀླ་རྒྱ་གཏོར། །
ཐུགས་བྱམས་བརྩེས་ངན་སོང་འགྲོ་རྣམས་འདྲེན། །
ཕྱག་གནམ་ལྕགས་ཐོག་འདྲའི་མདའ་མོ་དེས། །
བདུད་བླ་འབྲོང་དཔྲལ་བའི་དཀྱིལ་ལ་ཐེབས། །
ལུས་ལྷུག་དྲུག་ཐོལ་ཡོར་ཐང་ལ་བསྒྱེལ། །
སེམས་རྣམ་ཤེས་དག་པའི་ཞིང་ལ་དྲངས། །
ལྷ་དཀར་ཕྱོགས་དབུ་འཕང་དགུང་ལ་མཉམ། །
བདུད་ནག་ཕྱོགས་གད་མཐའ་ཆུ་ཡིས་ཁྱེར། །
རྭ་གཡས་གཡོན་གཞོན་ཆུང་བྱིས་པ་གཉིས། །
ལུས་མ་སྨད་སེང་ཆེན་མདུན་དུ་སླེབས། །
གླིང་དཀར་པོ་གཏན་དུ་ཐོབ་པ་ཡིན། །
ད་དུང་གཏམ་གྱི་དྲིས་ལན་བཤད། །
སྟོད་རྒྱ་གར་ཆོས་ཀྱི་འབྱུང་ཁུངས་རེད། །
སྨད་རྒྱ་ནག་ཁྲིམས་ཀྱི་ཞིང་ས་ཟེར། །
བར་གླིང་དཀར་བདུད་ཀྱི་ཁ་གནོན་རེད། །
གནས་གངས་དཀར་ཤེལ་གྱི་མཆོད་རྟེན་དེ། །
ཁོང་གནས་བརྟན་ཆེན་པོ་བཅུ་དྲུག་དང་། །



756
རྟ་རྒྱུག་ཁྲི་གསོལ།
འཁོར་དགྲ་བཅོམ་མང་པོའི་བཞུགས་གནས་རེད། །
གངས་གཙང་ཆབ་འོ་མའི་ཆུ་རྒྱུན་དེ། །
མ་མཁའ་འགྲོ་འབུམ་གྱི་ཁྲུས་ཆབ་རེད། །
ལས་མ་དག་སྡིག་སྒྲིབ་བཀྲུས་ནས་འཛད། །
རྨ་གངས་ཐིག་སྨན་གྱི་རིལ་བུ་དེ། །
ཁོང་དགྲ་བཅོམ་འཁོར་གྱི་རང་བསྲེལ་རེད། །
གཏམ་ཞུས་ལན་མུ་ཏིག་ཕྲེང་མཛེས་འདི། །
ངག་སྙན་མོ་དར་སྐུད་སྲད་བུར་བརྒྱུས། །
ཚིག་སྡེབ་ལེགས་ནོར་བུའི་མགུལ་རྒྱན་བཏབ། །
གླིང་ལྷ་སྡེ་དཀར་པོའི་མགུལ་རྒྱན་མཛོད། །
ཅེས་གསུང་གླུ་དེ་ལྟར་བླངས་པ་དང་། དཔའ་རྒྱུ་ཚའི་ཉམས་སྣང་དང་
ལོ་རྒྱུས་ཀྱི་གླུ་ཞིག་བླངས་པ་དང་དཔའ་རྒྱུ་ཚའི་ཉམས་སྣང་དེ་འདྲ་གླིང་དཔའ་
རྟུལ་གང་ལའང་མ་བྱུང་བས། ཐམས་ཅད་ཡ་མཚན་ཏེ་ངོ་མཚར་སྐྱེས། །
དེ་ཚེ་དཔོན་ཁྲོ་ཐུང་གི་བསམ་པ་ལ། ཨ་ཡ་ཡ། ཁྱེད་གླིང་དཔའ་རྟུལ་
ནང་གི་དེ་ཡོད་ཡིན་པ་ངེས་ཅན་རེད། དེ་འདྲའི་ཉམས་སྣང་ཡོང་ཞེས་པ་ནི་
ཁ་ཚོད་མཐོ་དྲགས་པ་རེད། ང་ནི་གླིང་གི་ཆེ་རྒན་ཡིན་མོད། འོན་ཀྱང་དེ་
འདྲའི་ཉམས་སྣང་མཐོང་མ་བྱུང༌། ནམ་མཁའི་འཇའ་སྤྲིན་འཁྲིགས་པའི་་
ཀློང་ནས་ལྷ་འགའ་རེས་ཤིས་བརྗོད་ཀྱི་མེ་ཏོག་གཏོར་བ་མཐོང་བྱུང་། ད་ཆ་
ཁོ་རང་གིས་ཕོ་རྒོད་པོས་དཔའ་ངར་བསྐྱེད་པ་དང་། མི་སྡར་མས་ ཕ་བླ་་་
བཙོངས་ཟེར་བའི་བརྡ་དེ་ང་ལ་ཕོ་མཁས་ཚིག་གིས་ཟུར་གཏམ་འཕངས་པ་རེད་
བསམ་སྟེ། ད་ལན་འདི་བྱེད་འདི་བྱུང་གི་གཏམ་ཞིག་མ་བཤད་ན་འདུག་་
བཟོད་མེད་པ་རེད་སྙམ་ནས། ལྡོང་མ་བཞིའི་དཔོན་པོ་ཁྲོ་ཐུང་དེས། ཞལ་
དགའ་སྡུག་གི་རྣམ་འགྱུར་སྤྲིན་ཁ་འཐབ་འཐབ། གསུང་རྒྱུ་འགྱུའི་ཚིག་སྣ་



བདུད་གཡག་མདའ་མོའི་ངར་ལ་དྲངས། 757 །
སྦྲང་ཆར་འབབ་འབབ། ཐུགས་བློ་དྲག་གི་དྲན་སྒོ་དྲི་ངན་འཐུལ་ལེ། ཕོ་
མཁས་མཛངས་ལྡན་པ་ཞིག་མ་གཏོགས་བདེན་གཏམ་དང་རྫུན་གཏམ་གང་
ཡིན་གོ་དཀའ་བའི་བཟི་བོ་ལྟ་བུས་ཧ་ར་ཧུར་ཐུང་གི་རྟ་ལ་དྲངས་ནས་གླུ་འདི་
ལྟར་བླངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
གནས་ཟངས་མདོག་དཔལ་རིའི་རྩེ་མོ་དང་། །
གནས་པད་མ་འོད་ཀྱི་ཕོ་བྲང་ན། །
ལྷ་ཨོ་རྒྱན་པད་མ་འབྱུང་གནས་མཁྱེན། །
གནས་དབང་དྲག་རོལ་བའི་དུར་ཁྲོད་ནས། །
ལྷ་དབང་ཆེན་རྟ་མགྲིན་དམར་པོ་མཁྱེན། །
གནས་མདའ་དུང་རལ་གྲིའི་གུར་ཁང་ནས། །
མགོན་མི་ཐུབ་དགྲ་ལྷ་མཆེད་གསུམ་མཁྱེན། །
ས་འདི་ས་ངོ་མ་ཤེས་ན། །
ས་མི་འགྱུར་གླིང་གི་ལྟེ་བ་རེད། །
མཁར་བདེ་མཆོག་ནོར་བུའི་ཕོ་བྲང་རེད། །
ས་ཡངས་པའི་སྟག་ཐང་གོང་མ་དང༌། །
འགག་དོག་མོའི་རྭ་རུའི་འདྲེས་མདོ་ནས། །
མཁར་གཅིག་ལ་མིང་བཞི་ཚང་བ་རེད། །
ལྕགས་རྡོ་ནག་པོའི་ལོགས་གཅིག་བརྡུངས། །
དེའི་མིང་ལ་ཕོ་རོག་སྙིང་རྫོང་ཟེར། །
མཁར་ལོགས་གཅིག་དམར་པོ་བྲག་གིས་བྱས། །
དེའི་མིང་ལ་བྲག་དམར་མདུང་རྩེ་ཟེར། །



758
རྟ་རྒྱུག་ཁྲི་གསོལ།
སེར་པོ་གསེར་གྱི་གདུང་མ་ཡང་། །
དཀར་པོ་དངུལ་གྱི་ཀ་བས་བཏེགས། །
དེའི་མིང་ལ་གསེར་གདུགས་ཁྲི་མཁར་ཟེར། །
དཀར་པོ་དུང་གི་སྒོ་གླེགས་བསྒྲིགས། །
མིང་ལ་དཀར་མོ་ལྕགས་དཀྲིས་ཟེར། །
རྫོང་བཞི་ཆགས་པའི་སྙིང་བཅུད་ནི། །
མ་བཞིའི་དཔོན་པོ་ཁྲོ་ཐུང་ཡིན། །
ཤར་གྱི་རྨ་རྒྱལ་སྤོམ་ར་དེ། ། །
རྨ་རིགས་སུམ་བརྒྱའི་རྗེ་བོ་ཡིན། །
མཚོ་ལྗང་སྔོན་མ་དྲོས་ཕྱུག་མོ་དེ། །
གོང་ཆུ་བཞི་འབབ་པའི་འགོ་ཕུགས་རེད། །
དཔོན་ཆེན་པོ་སྟག་རོང་ཁྲོ་རྒྱལ་ང་། །
གླིང་ཆེ་འབྲིང་ཆུང་གསུམ་ཨ་ཁུ་ཡིན། །
གཞོན་སོ་དཀར་ལང་ཚོ་རྒྱས་པའི་དུས། །
མ་ན་ཆུང་ཀུན་གྱི་རྩེ་གྲོགས་ཡིན། །
སྡང་དགྲ་བོ་རྡུང་བའི་ཐོ་བ་ཡིན། །
རྒན་མགོ་དཀར་བསམ་བློ་བདེ་བའི་དུས། །
ཆོས་བསྙེན་སྒྲུབ་ལས་བཞིའི་བང་མཛོད་ཡིན། །
སེམས་སྟོང་ཉིད་རྟོགས་པའི་སྒོམ་ཆེན་ཡིན། །
ཚིག་འབྲུ་བཤད་དལ་གཏམ་རིང་མོ་འདི། །
ཉན་ཤེས་ན་ལུགས་གཉིས་བྱ་བཞག་ཚང་། །
གཏམ་ཞུས་ལན་སྙན་མོའི་གླུ་དབྱངས་ལ། །
ཟུར་རྣ་བས་ཉོན་དང་སེམས་ལ་ཟུངས། །



བདུད་གཡག་མདའ་མོའི་ངར་ལ་དྲངས།
759
གླིང་ལྷ་སྡེ་རིན་ཆེན་རྒྱན་ཕྲེང་ནས། །
གཡུ་དྲུག་དཀར་སྔོ་ལོའི་ནེའུ་ཆུང་སྐྱིད། །
གཟུགས་སྐྱེ་ཡག་སྦ་དཀར་སྨྱུག་ལས་དྲང་། །
སྨྱུག་ཚིགས་དྲུག་འཁྲུངས་ས་རྨ་ལུང་མཐིལ། །
སྐད་སྙན་མོའི་གྲེ་འགྱུར་མོན་གྱི་བྱ། །
གསུང་ལྷང་ལྷང་གྲགས་པ་གླིང་དཀར་སྟོད། །
བློ་རྣམ་རིག་དྲན་སྒོ་མེ་ལོང་ཤེལ། །
ཤེལ་གཟུགས་བརྙན་འཆར་བ་ཁྲོ་རྒྱལ་དཔོན། །
ལུས་ལང་ཚོའི་འཇའ་ཚོན་མ་ཡལ་བར། །
ཡིད་ཕྱོགས་མཐུན་སྦྲང་ཆར་འཛད་མེད་རེད། །
ད་དུང་ཉོན་དང་ཞུ་རྒྱུ་ཡོད། །
ཤར་ཁྲ་མོའི་གླིང་གི་རྒྱལ་རྒྱུད་འདི། །
སྟོད་རྒྱ་གར་འོད་གསལ་ལྷ་ནས་ཆད། །
བློ་ལྷ་ལ་གཏད་ན་ཆོས་ལ་མཁས། །
ནུབ་སྟག་གཟིག་ནོར་གྱི་རྒྱལ་པོ་དང་། །
སྨད་རྒྱ་ནག་འོག་ཕྱོགས་ཀླུ་ལས་ཆད། །
བློ་རྒྱུ་ལ་གཏད་ན་ཚོང་ལ་མཁས། །
ཧོར་ཨ་ཆེན་སེར་པོའི་རྒྱལ་རྒྱུད་འདི། །
སོག་མངའ་རིས་ལྷ་མིན་གདོང་ལས་ཆད། །
བློ་དཔའ་ལ་གཏད་ན་མཚོན་ལ་མཁས། །
སྟོད་རྒྱ་གར་ཆོས་ཀྱི་རྒྱལ་པོ་ནི། །
གླང་མངོན་ཤེས་སྣ་ལ་གསེར་བུམ་བཏགས། །
དབང་གང་ལ་བསྐུར་ན་རྒྱལ་པོ་བསྐོས། །



760
རྟ་རྒྱུག་ཁྲི་གསོལ།
ཆོས་ཡང་དག་སྤེལ་ཏེ་ལོག་ཆོས་བསྣུབས། །
སྨད་རྒྱ་ནག་ཁྲིམས་ཀྱི་རྒྱལ་པོ་ནི། །
མར་གཞོང་བར་གཙུག་ལག་རྩིས་ལ་བཀོད། །
ལས་དབང་ཐང་གང་བཟང་རྒྱལ་པོར་བསྐོས། །
བྱ་ལེགས་བྱས་བསྟོད་དེ་ཉེས་ཁྲིམས་གཅོད། ། །
ནུབ་སྟག་གཟིག་ནོར་གྱི་རྒྱལ་པོ་དེས། ། །
གྲུ་གཡེར་ཤིང་བསྡམས་ནས་གཟིངས་ལ་བཞུགས། །
ནོར་རིན་ཆེན་སུས་ལོན་རྒྱལ་པོར་བསྐོས། །
གསེར་གཞོང་བ་བཀང་ནས་སྦྱིན་པ་གཏོང་། །
བྱང་གྲུ་གུའི་གེ་སར་འབེན་བརྒྱད་བཙུགས། །
མདའ་དུས་གཅིག་གང་ཐེབས་རྒྱལ་པོར་བསྐོས། །
མདའ་སྐྱེན་པོས་ཕ་རོལ་དགྲ་བོ་བཅོམ། །
ངས་དེ་ནས་ཚིག་རྩ་བཤད་པས་ན། །
གླིང་དཀར་པོས་ལྷ་བསང་བསྟོད་པའི་ཉིན། །
ལྷ་རྩ་གསུམ་ཆོས་སྲུང་ནོར་ལྷ་དང་། །
ལྷ་དཀར་པོས་ཡུལ་ལྷ་གཞི་བདག་རྣམས། །
དཔེ་ཉི་ཟླའི་གྲངས་དང་མཉམ་པར་མཇལ། །
དེ་རེ་རེ་བཞིན་དུ་བཤད་ཚོད་དཀའ། །
དེ་ནས་གླིང་དཀར་བསང་མཆོད་པས། །
ཐུགས་བདེ་བག་ཕེབས་ཞག་མལ་གསོས། །
ལྡོང་མ་བཞིའི་དཔོན་པོ་ཁྲོ་ཐུང་ངས། །
ནམ་སྔ་དྲོ་ཚོ་དྲུག་སེམས་ལ་བཞག །
ང་མདང་སུམ་གཉིད་ཀྱི་ཐུན་མཇུག་དང༌། །



761
བདུད་གཡག་མདའ་མོའི་ངར་ལ་དྲངས།
ནམ་སྨད་ཆ་ཐོ་རངས་དང་པོའི་དུས། །
ལྷ་འགྱུར་མེད་རྟ་མགྲིན་ཡབ་ཡུམ་དང༌། །།
འཁོར་མཁའ་འགྲོ་སྡེ་ལྔས་འདི་སྐད་གསུངས། །
དཔོན་ཁྲོ་རྒྱལ་མ་གཡེང་སྙན་གྱིས་གསོན། །
དུས་གཟའ་སྐར་ཚེས་གྲངས་བཟང་པོ་ལ། །
གླིང་དཀར་པོས་ལྷ་བསང་བསྟོད་པ་དེ། །
བྱ་ལེགས་ལམ་ལམ་དུ་འགྲོ་བར་བཟང་། །
དེང་མི་ཐུབ་དགྲ་ཞིག་འབྱུང་ཉེན་ཆེ། །
བྱང་རྔམ་འཇིགས་ལབ་རྩེ་དམར་ནག་ནས། །
བདུད་བླ་འབྲོང་ཟགས་རྭ་དམར་པོ་དེའི། །
བློ་གདུག་པའི་དུག་རྩ་འབར་བཞིན་དུ། །
བསང་དུ་བའི་བྲོ་ལ་རྐྱེན་བྱས་ཏེ། ། །
གཡག་ཉལ་ཉལ་བ་དེ་ལངས་ནས་བྱུང་། །
སང་ཉིན་ཞོགས་གླིང་ལ་ཐོན་ཉེན་ཆེ། །
ཡུལ་གླིང་དཀར་གངས་ལྗོངས་ར་བ་འདི། །
དགྲ་གཅིག་ལ་དེ་ལས་ཆེ་བ་མེད། །
དགྲ་གཡག་རྒོད་གླིང་ལ་བརྒྱུགས་པས་ན། །
གླིང་དཔའ་ཐུལ་ནང་ནས་ཁྱད་པར་དུ། ། །
དཔོན་ཁྲོ་ཐུང་སྐུ་སྲོག་འཚམས་དགོས་ཟེར། །
དོན་བཤད་ན་ལུང་བསྟན་འདི་འདྲ་ཡོད། །
དགུང་སྐར་ཚོགས་མཁའ་ལ་ཅི་ཤར་ཡང་། །
དུང་ཟླ་བའི་དཀྱིལ་འཁོར་མ་རྫོགས་ན། །
སྨན་ནག་པོའི་མུན་པ་བསལ་མི་ཐུབ། །



762
རྟ་རྒྱུག་ཁྲི་གསོལ།
ས་དོག་མོའི་གཏིང་ནས་མྱུ་གུ་སྐྱེས། །
དགུང་ཉི་མའི་དྲོད་ཀྱིས་མ་བསྐྱངས་ན། །
མདངས་ལོ་མའི་མཛེས་ཚོན་མི་སྡེབ་གི། ། །
བར་ལྷ་ལམ་དབྱིངས་ནས་ལྷོ་སྤྲིན་འཐིབས། །
ཀླུ་མ་དྲོས་མཐུ་ཡིས་མ་གནང་ན། །
ཆར་བདུད་རྩིའི་ཟེགས་མ་མི་འཐོར་གི། །
གླིང་རྒྱལ་བློན་ཉི་ཟླ་གཟའ་སྐར་བཀྲ། །
དཔོན་ཁྲོ་ལིས་དཔུང་རོགས་མ་བྱས་ན། །
རྫོང་བཅོ་བརྒྱད་གླིང་པས་མི་ལོན་ཞེས། །
གསུངས་ནས་མཁའ་ལ་ཡལ་ནས་ཐལ། །
བདུད་བླ་འབྲོང་གླིང་ལ་རྒྱུག་པའི་དུས། །
ལྷ་རྟ་མགྲིན་ལུང་བསྟན་སེམས་ལ་བཟུང་། །
རྫ་རི་ཆེན་གང་ལ་བྲོས་ན་བཟང་། །
སྲོག་ཐར་ན་ཨེ་མ་ཡ་མཚན་ཆེ། །
ཟེར་བའི་དོན་དེ་དེ་ལྟར་ཡིན། །
དེ་མིན་ཚིག་རྩ་བཤད་རྒྱུ་ན། །
ང་ཁྲོ་རྒྱལ་དཔོན་གྱི་དཔའ་རྩལ་རྒོད། །
མཚོན་ཉ་ཟོར་འགུག་མོའི་སོ་ཁ་རྣོ། །
རྟ་འཕར་བ་རྔ་ནག་བང་ཁ་ཚ། །
མར་གྲོ་བའི་དོན་རེ་མ་གཏོགས་པར། །
རང་གཅེས་འཛིན་བྱེད་པ་དགྲ་ལ་བསྒྱུར། །
དབུགས་མེ་སྟག་ཙམ་པོ་ནམ་ཆད་བལྟ། །
སྲོག་རྟ་རྔ་ཙམ་པོ་ངས་ཀྱང་སྐྱེལ། །



763
བདུད་གཡག་མདའ་མོའི་ངར་ལ་དྲངས།
བདེན་ཨེ་བསམ་གླིང་དཀར་ལྷའུ་ཚོ། །
ངའི་ཚ་བོ་སེང་ཆེན་དོན་གྲུབ་ཀྱིས། །
ཕྱག་གནམ་ལྕགས་མདའ་མོས་བདུད་གཡག་བསྒྲལ། །
ལྷ་མཆོད་ནས་ཞལ་ངོ་དུང་ལས་དཀར། །
བདུད་བཏུལ་ནས་མི་ངོ་མཚལ་ལས་དམར། །
གླིང་དཀར་པོ་ལྷ་ཡི་གདུང་རྒྱུད་ལ། །
མི་གཞན་དང་མི་འདྲའི་ཁྱད་ཆོས་ཡོད། །
དཔོན་ཁྲོ་ལུའི་ཚ་བོ་ཁོ་ཐག་རེད། །
རྟ་འདོ་ཆེན་འདོ་ཆུང་བརྒྱ་དྲེལ་དང་།
མགོ་རྣ་མཆོག་ཉན་ལ་དགུ་ཚན་གསུམ། །
མཛོ་ཁྱུང་དཀར་གཡག་དང་ཐུལ་ཆུང་འབྲི། །
མགོ་རུ་ཐུར་ཅན་ལ་དགུ་ཚན་གསུམ། །
དངུལ་དཀར་གསེར་དང་གྲུ་དཀར་གཡུ། །
ནོར་རིན་ཆེན་རིགས་ཀྱི་དགུ་ཚན་གསུམ། །
རྒྱུ་མི་འདྲའི་བཀྲ་ཤིས་རྫས་བརྒྱད་དང་། །
མཆོང་སྨུག་པོ་རིན་ཆེན་བདུད་རྩིས་གང་། །
དགུ་ཚན་བཅུ་ཡི་མཆོད་པ་འདིས། །
གླིང་རྒྱལ་པོའི་ལྷ་ཞལ་གྱེན་ལ་བསྟོད། །
དེ་ནས་ཉོན་དང་ཞུ་རྒྱུ་ཡོད། །
ནོར་རིན་ཆེན་སྟག་ཤ་དེ་ཝ་དེ། །
ཁྱིམ་ཕྱགས་དར་ཁྲོད་རྙེད་པ་མིན། །
རང་སེམས་ཡིད་བཞིན་ནོར་བུ་འདི། །
ལས་བག་ཆགས་ཅན་གྱི་མཐོང་བ་མིན། །



764
རྟ་རྒྱུག་ཁྲི་གསོལ།
མི་བདག་མེད་ཐང་རྙེད་བུ་ཆུང་གཉིས། །
གླིང་དཀར་པོའི་ཇུས་ལ་ཕན་པ་མེད། །
ཕ་ཤི་ནས་མ་ཡིས་བོར་བ་འདྲ། །
གང་ཡིན་ཡང་སྤྲང་ཕྲུག་བདག་མེད་རེད། །
དེ་གསན་རྒྱལ་བློན་དཔའ་ཐུལ་ཚོས། །
དགྲ་དམིགས་ས་ཧོར་དང་བདུད་ཡིན་ཟེར། །
དོན་དེ་འདྲའི་ལོ་རྒྱུས་ང་ཡིས་བཤད། །
ས་དྲུག་གསུམ་ལུང་གི་ཁ་མདོ་ན། །
ཧོར་གུར་དཀར་ཡ་ཟི་མཁར་དམར་དེ། །
མཁར་ཐོག་བརྩེགས་རིམ་པ་དགུ་གསུམ་ལྡན། །
དགུང་ཉི་ཟླའི་འགྲིམ་ལམ་གསེར་འཕྲུའི་ཐད། །
ལྷོ་གཡུ་འབྲུག་གྲགས་ས་རབ་བསིལ་སྒོ། །
སྨུག་སྦྲང་ཆར་འབབ་ས་སྒོ་ཐེམ་ཐད། །
ནང་རྔ་བརྒྱའི་སྒྲ་སྐད་ཕྱིས་མི་གོ།
ཕྱི་དུང་བརྒྱ་བུས་ཀྱང་ནང་མི་ཐོས། །
བར་གཤག་ཆུང་སྨུག་པོ་མཆོང་གི་མཁར། །
སྒོ་ཐེམ་རྡོ་ཆེན་སྔོན་མོ་གཡུ། །
ལྗང་མེར་རེ་རྒྱ་མཚོ་འཁྱིལ་བ་འདྲ། །
མཁར་དེའི་ནང་དར་ཟབ་གདན་སྟེང་ན། །
ཧོར་གུར་དཀར་ཨ་རྣམ་ཁྲི་རྒྱལ་དེའི། །
སྟེང་རྨ་བྱའི་སྒྲོ་གདུགས་འཇའ་དང་འདྲ། །
ཞབས་གསེར་ཁྲིའི་ཁ་དོག་ཉི་མའི་མདངས། །
རྒྱབ་དར་དཀར་ཡོལ་བ་སྤྲིན་དང་འདྲ། །



765
བདུད་གཡག་མདའ་མོའི་ངར་ལ་དྲངས། །
བློན་དེ་ཡོད་ཤན་པ་དམར་པོ་ཡིན། །
བློན་ཤེས་རྒྱ་སྐྱ་རེངས་ནམ་ལངས་འདྲ། །
ད་རུང་དེས་ཀྱང་མི་ཚད་པའི། །
དཔའ་སྟོབས་ཆེན་ཤེད་ཆེན་ཤུགས་ཆེན་ཡོད། །
བུ་ཁྱོད་འདྲ་ང་འདྲ་སྟག་འདྲ་གཟིག།
རྒོད་ཡང་དག་པཱ་དུར་བདུན་བརྒྱ་དང་། །
གོས་ཐུལ་བ་ཅན་ལ་སྟོང་ཕྲག་ཡོད། །
ལས་ཅི་ཡིན་སྒྲུབ་ལ་ཐུབ་པ་དཀའ། །
འཇང་སྨུག་པོ་དུང་དེ་དེ་བས་ལྷག ། །
མཁར་ལ་ལ་གནམ་ལྕགས་ཞུན་མའི་གྲུབ། །
ཐོག་དམར་པོ་འཕངས་ཀྱང་འཇིག་པ་མེད། །
མཁར་ལ་ལ་ཟངས་དང་ལྕགས་ཀྱིས་བཟོས། །
སྐབས་རེ་རེར་ཞུན་མའི་གསེར་ཆུས་བྱུགས། །
གསེར་མཁར་ཉི་མ་རང་ཤར་འདྲ། །
མཁར་ལ་ལ་ཁབ་ལེན་རྡོ་ཡིས་བཟོས། །
ལྕགས་སྔོན་མོ་བཟུང་ནས་འགྲོ་ས་མེད། །
མཚོན་གོ་ཁྲབ་གཏེར་མཛོད་ལོགས་ན་ཡོད། །
མཁར་མི་འགྱུར་གཡུ་འབྲུག་ཟིལ་བ་ན། །
འཇང་མི་རྗེ་ས་དམ་རྒྱལ་པོ་དེའི། །
གཟུགས་ཆེ་ཆུང་རི་དང་མཉམ་འདྲ་ཡིན། །
ཞྭ་གྱོན་ན་དགུང་ལ་ཐུག་འདྲ་ཡིན། །
འཕྲུ་བཙུགས་ན་དགུང་སྔོན་གཤེགས་འདྲ་རེད། །
ཕར་ཕུ་དེ་བཏབ་ན་རླུང་བཞི་བསྡུས། །



766
ས་པ་ད་བ་ས་ས-----
-
རྟ་རྒྱུག་ཁྲི་གསོལ།
སེམས་ཞེ་སྡང་ཁྲོ་གཏུམ་འཁྲུག་པའི་སྐབས། །
མཐོ་རི་བོས་འགོ་འགུགས་འཁོར་རོ་རོ། ། །
དམའ་མཚོའི་རྙོག་ལ་ལངས་སེ་ལང་། །
གྱུང་གྲུ་བཞིའི་གོས་མདའ་ཤིགས་སེ་ཤིག །
དབུ་རལ་བ་སྤྲུགས་ན་སེར་བ་འབེབས། །
ཞབས་རྡོག་པ་བརྡབས་ན་རྒྱ་མཚོ་འཕྱུར། །
འཇང་ས་དམ་རྒྱལ་པོའི་ཆིབས་པ་དེ། །
རྟ་འདོ་ཆེན་ཤེས་རྟ་འཕུར་ཤེས་ཟེར། །
ཐང་ས་ནག་རྟ་ཁྱུའི་རྟ་མཆོག་ཡིན། །
དགུང་འདབ་ཆགས་བྱ་འདྲ་མ་གཏོགས་པར། ། །
རྟ་དེ་ཚོ་རྒྱུག་ཡ་ཡོད་ལེ་མིན། །
བློན་དེ་ཡོད་ནང་གི་དེ་གྲགས་དེ། །
བྱུར་ལྷ་རྒད་པོ་ཨག་ཚོམ་ཅན། །
དེ་དམར་པོ་མེ་ཡི་མི་ཚིགས་པའི། །
དྲང་སྲོང་མེ་ལྷའི་བླ་བུ་ཟེར། །
གཙང་པོ་ཆུ་ཡིས་མི་ཁྱེར་བའི། །
ས་བདག་ཀླུ་ཡི་བླ་བུ་ཟེར། །
སྔོན་མོ་མཚོན་གྱིས་མི་ཆོད་པའི། །
ལྕགས་རྡོ་ནག་པོའི་བླ་བུ་ཟེར། །
བྱུང་ལྷ་རྒད་པོའི་ཞོན་རྟ་དེ། །
རྟ་རྒན་གྲུ་མོ་ཁྲུང་ཁྲུང་ཟེར། །
ཁ་དཀར་རྐྱང་གིས་རྗེས་མི་ཟིན། །
ཟེར་བས་བཤད་སྲོལ་འདི་འདྲ་ཡོད། །



བདུད་གཡག་མདའ་མོའི་ངར་ལ་དྲངས། །
767
ད་རུང་བཀའ་བློན་བེར་ཐུལ་རྒོད། །
རྟ་དཀར་རླུང་གཤོག་རྒྱུག་རྩལ་མགྱོགས། །
ཟེར་བས་སྒང་བ་བོད་ལ་གྲགས། ། །
འཇང་སྨུག་པོའི་ཕྱི་ནང་གླིང་གསུམ་ན། །
སྟག་མོ་ཤ་ཟ་འདྲ་བའི་བུ་མང་ཡོད། །
ཕྱི་གླིང་མུན་པའི་མཁར་དགུ་ན། །
འཆི་མེད་ལྕགས་རྡོ་ནག་པོ་ཡོད། །
བར་གླིང་སྟག་མོའི་ཁ་གཡེར་ན། །
མཚལ་དམར་དཔོན་པོ་ཁེར་སྐྱེས་ཡོད། །་
ནང་གླིང་འདུ་ར་ར་འཛོམས་ན། །
ཡ་མེད་བན་རྒན་ཐུ་ལུ་ཡོད། །
དཔའ་འགྲན་ཟླ་མེད་པའི་བུ་མང་ཡོད། །
འཇང་མེ་ཞགས་རི་ཞགས་ཆུ་ཞགས་གསུམ། །
མི་ཁྲག་ཧུབ་ཀྱིས་འཐུང་མི་ལ། །
སྨུག་པོ་འཇང་ལ་བདུད་ཕྲུག་མང་། །
ད་རུང་དེ་བས་ཡང་ལྷག་ཅིག ། །
མི་སྔོན་པོ་མཚལ་གྱི་མིག་རྩ་ཅན། ། །
དཔའ་གཡུ་ལྷ་ཐོག་འགྱུར་དཔའ་རྩལ་རྒོད། །
རྟ་སྨུག་མཆོང་གི་ཁ་མདོག་ཅན། །
ཆིབས་གནམ་ཡག་སྔོན་མོའི་བང་རྩལ་མགྱོགས། །
མཚོན་རྣོ་དབལ་དུག་གི་སོ་རིས་ཅན། ། །
གི་ཀུ་སེ་རག་གཅོད་སྤུ་གྲི་ཡོད། །
གཡུག་ཚད་གསོན་ལ་བཏང་མ་མྱོང་། །



768
རྟ་རྒྱུག་ཁྲི་གསོལ།
བུ་དེ་ཚོར་འཐབ་ན་ངོ་ཡ་མེད། །
གླིང་དཔའ་རྟུལ་ཡིན་ཡང་འགྲན་ནུས་མེད། །
བདུད་ནག་པོ་དེ་བས་ཡང་ལྷག་ཡིན། །
ཕྱོགས་ཤར་ན་ཤྭ་རྭའི་གནམ་རྫོང་བརྡུངས། །
བདུད་ཨ་ཁྱུང་ཀེ་རུའི་ཕ་མཁར་རེད། །
ལྷོ་ན་རྒོ་རྭའི་རྨུག་རྫོང་བརྡུངས། །
བདུད་མ་ཁྱུང་རུ་ཏྲའི་ཕོ་བྲང་རེད། །
ནུབ་ན་ཟངས་མཁར་ཟུར་དགུ་བཞེངས། །
བདུད་ཀླུ་བཙན་རྒྱལ་པོའི་ཕོ་བྲང་རེད །
བྱང་ན་ལྕགས་ར་སྒུག་རྫོང་བཟོས། །
ཁྲོམ་ཤོག་བཟའི་ཕོ་བྲང་རེད། །
ནག་པོ་བདུད་ཀྱི་ས་ཆ་ལ། །
གནམ་ལ་ཉི་ཟླའི་འགྲིམ་ལམ་དཀའ། །
བྱ་ཕྲན་འཕུར་ས་གང་ན་ཡོད། །
བར་སྣང་ཁྱུང་ཆེན་འཕུར་ལམ་དཀའ། །
བྱ་ཕྲན་འཕུར་ས་གང་ན་ཡོད། ། །
སྟེང་ན་སྡིག་པའི་ན་བུན་འཚུབ། །
བདུད་མ་རུངས་ཀླུ་བཙན་རྒྱལ་པོ་དེའི། །
བྲང་ཞེང་རྒྱལ་སྒོའི་གོང་འོག་ན། །
དཔའ་སྐྱེན་པོས་མདའ་རྩལ་འགྲན་ཆོག་ཟེར། །
ཐོད་པ་དཔྲལ་བའི་བཞི་མདོ་ནས། །
བརྒྱ་ལུག་ལྷས་ལ་བསྐོར་ཆོག་ཟེར། །
ཁ་བུག་གཡས་དང་གཡོན་གཉིས་ནས། །



769
བདུད་གཡག་མདའ་མོའི་ངར་ལ་དྲངས།
ཆུང་བྱིས་པའི་རྩེད་མོ་རྩེ་ཆོག་ཟེར། །
གཞན་ལ་ཟེར་སྲོལ་དེ་ཙམ་ཡོད། །
བཤད་བཤད་བདེན་པ་ག་ལ་ཡིན། །
བདུད་མ་རུངས་ཀླུ་བཙན་རྒྱལ་པོ་དེའི། །
གཟུགས་མཐོང་ན་དཔའ་བོའི་དཔུང་རྩ་འདར། །
རྐན་བརྡབས་ན་བྱིས་པའི་ཀླད་རྒྱ་གཏོར། །
ཟས་ཟོས་ཚད་མི་ཤ་དམར་པོ་རེད། །
སྐོམ་འཐུང་ཚད་མི་ཁྲག་དྲོན་པོ་རེད། །
ལས་གང་བསྒྲུབས་མི་དགེའི་སྡིག་ལས་རེད། །
བློན་ཕྱིང་སྔོན་མི་ཤ་རྔམ་ཟོས་བྱེད། །
མ་དཔའ་མོས་མི་ཁྲག་ཧུབ་འཐུང་བྱེད། །
བློན་སྡིག་སྤྱོད་དཔའ་བོ་ལྔ་བཅུ་དེ། །
ཐོད་གཏུག་ན་རུ་དམར་འབྲོང་དང་འདྲ། །
ཤེད་འགྲན་ན་གྱད་ཀྱི་མི་དང་མཚུངས། །
ཤར་ཨ་ཐང་སྐྱ་མོ་མུ་གེའི་ལམ། །
ལྷོ་རེག་འཇམ་ཐུར་རྒྱུག་དུག་གི་ལམ། །
ནུབ་བྲག་དམར་ཁྲག་མཚོ་ནད་ཀྱི་ལམ། །
བྱང་དཔའ་བོའི་རལ་རྫོང་དགྲ་ཡི་ལམ། །
གཞི་གཅིག་ནས་མི་བརྒྱུད་འགྲོ་ལུགས་མེད། །
ད་རུང་དེས་ཀྱང་མི་ཚད་པའི། །
སྲས་སྣང་རུ་ནག་པོ་གདུག་རྩུབ་ཆེ། །
བློན་སྟག་ལྷ་མི་ཟན་དཔའ་རྩལ་ལྡན། །
མི་ཅི་མ་ཡིན་པའི་ཐུབ་རབས་མེད། །



770
རྟ་རྒྱུག་ཁྲི་གསོལ།
ཟེར་སྲོལ་སྒང་པ་བོད་ན་ཡོད། །
དེ་མིན་གསལ་པོར་ཆ་མ་མཆིས། །
འདྲ་མའི་གཏམ་ལ་འདི་འདྲ་ཡོད། །
མཐོ་དགུང་སྔོན་སྤྲིན་གྱིས་མ་བསྒྲིབས་ན། །
ཤར་ཉི་ཟླ་གཟའ་སྐར་འཆར་རྒྱུ་རེད། །
དམའ་རྒྱ་མཚོ་རླུང་གིས་མ་བསྐྱོད་ན། །
སྲམ་སྨུག་ཁྲ་གསེར་ཉ་འགྱུར་རྒྱུ་རེད། །
གསེར་སེར་པོའི་ལྡེ་མིག་མ་འཁྱོག་ན། །
རྫོང་བཅོ་བརྒྱད་སྒོ་ལྕགས་འབྱེད་རྒྱུ་རེད། །
གངས་སེང་གེའི་རྩལ་གསུམ་ལུས་ལ་རྫོགས། །
འབྲོང་དགྲ་གསོད་མཚོན་ཆ་མགོ་ལ་སྐྱེས། །
ཕོ་མཁས་པའི་རྣམ་རིག་ཁོག་ན་གསལ། །
བུ་འདྲ་འདྲ་བསམ་རུང་འདྲ་བ་དཀོན། །
གཏམ་དེ་འདྲ་གླིང་པའི་ཐུགས་ལ་ཞོག །
ཅེས་བཟི་བོ་ར་རོ་ལྟ་བུས་དགྲ་བསྟོད་བདག་སྨོད་ཀྱི་གཏམ་ཅི་འདི་མེད་པ་
ཞིག་ལབ་པ་རེད། དེ་ཚེ་གླིང་པ་མཆོག་དམན་ཀུན་གྱིས་གཏམ་ལན་ཚིག་་
གཅིག་ཀྱང་བཤད་འདོད་མེད་པར་ཞལ་འཛུམ་གྱི་ལེ་བཞུགས་སོ། །
དེ་དང་དེའི་ཚེ་བྱིས་པ་གཉིས་པོའི་སེམས་ཤིན་ཏུ་མ་དགའ་བས་བྱིས་པ་
གཅིག་ཤོས་དེ་ན་རེ། ད་ཟས་ཟ་ན་རྒན་གྱིས་ཟོ། གཏམ་བཤད་ན་གཞོན་
ནུས་ཤོད་ཟེར་བས་དེས་བྱིས་པ་ཆེ་བ་ལ་འདི་སྐད་ཟེར། ཁྱོད་ཀྱིས་ཆང་དང་
བཟའ་བཏུང་ག་ལེར་གསོལ། དེའི་གཏམ་ལན་ང་ལ་ བབས་ཡོད་ཟེར་ཏེ།
ཁྲིའི་གཡས་ཀྱི་བྱིས་པ་ཆུང་བ་དེས་རྐན་སྒྲ་ཐེངས་གསུམ་བརྡབས། ཨ་སྔོན་
གནམ་ལ་ལན་གསུམ་བལྟས། སྐད་ཕྲ་ཞིང་སྙན་པ་སྟོད་རྒྱ་གར་གྱི་ཆོས་གླུ་རིང་



བདུད་གཡག་མདའ་མོའི་ངར་ལ་དྲངས། 771
མོའི་རྟ་ལ་དྲངས་ནས་འདི་ལྟར་བླངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
གནས་རྒྱ་ནག་རི་བོ་རྩེ་ལྔ་ན། །
ལྷ་འཕགས་པ་རྗེ་བཙུན་འཇམ་དབྱངས་བཞུགས། །
ལྷོ་གྲུ་འཛིན་ཞིང་མཆོག་ཏ་ལ་ན། །
མགོན་འཕཊ་མཆོག་སྤྱན་རས་གཟིགས་དབང་བཞུགས། །
བྱང་ལྕང་ལོ་ཅན་གྱི་ཕོ་བྲང་ལ། །
ལྷ་མཐུ་སྟོབས་ཕྱག་ན་རྡོ་རྗེ་བཞུགས། །
ཁོང་བཞུགས་པའི་གནས་མཆོག་སོ་སོ་རེད། །
གཟིགས་པ་སེམས་ཅན་དོན་ལ་གཟིགས། །
བྱོན་ནི་ང་ཡི་གྲོགས་ལ་བྱོན། །
ས་འདི་ས་ངོ་མ་ཤེས་ན། །
མདོ་ཁམས་དཀར་མོ་གླིང་ཡུལ་རེད། །
དཔལ་རྟུལ་བློན་གྱི་གྲལ་དཀྱིལ་རེད། །
སེང་ཆེན་རྒྱལ་པོའི་སྐུ་མདུན་རེད། །
ང་འདྲ་ང་ངོ་མ་ཤེས་ན། །
ས་ཉེ་སའི་མ་རེད་རིང་སའི་རེད། །
རིང་པོའི་རྒྱ་གར་མན་གྱི་རེད། །
རྫོང་ཆོས་མཁར་ཧོ་རུ་དགུ་སྐོར་ནས། །
བོད་ཆོས་བློན་མགར་གྱི་གདུང་ལས་ཆད། །
བོད་ལྷའུ་མི་ཆུང་བསམ་གྲུབ་ཟེར། །
དུས་ད་ལོ་ལོ་ངོ་བརྒྱད་ལ་སླེབས། །



772
རྟ་རྒྱུག་ཁྲི་གསོལ།
གཅིག་ནག་པོ་རྒྱ་ཡི་ཡུལ་ནས་ཡིན། །
རྒྱ་ཏུང་ཁུན་རྒྱལ་པོའི་མདུན་དྲུང་ནས། །
སྤྲིངས་ཡིག་འབྲི་བའི་རིགས་ལས་འཁྲུངས། །
རྒྱའི་བུ་ཡག་སྲོ་མ་རྡོ་རྗེ་ཟེར། །
ངེད་གཉིས་པོ་ལས་ཀྱི་སྤུན་ཟླ་རེད། །
སེམས་སྐྱིད་པོའི་རྩེད་མོ་འགྲོ་ལམ་ནས། །
བདུད་བླ་འབྲོང་ཟངས་རྭ་དམར་པོར་ཐུག།
རྭ་གཡས་གཡོན་རྩེ་ལ་བཟུང་ནས་ཁུར། །
ལུས་མ་ན་སྔོན་ལས་བཟང་དང་གཅིག །
སྐྱབས་དཀོན་མཆོག་གསུམ་གྱི་བྱིན་རླབས་དང༌། །
གླིང་སེང་ཆེན་བཀའ་དྲིན་ལས་ཡིན་བསམས། །
ད་རུང་ཉོན་དང་གླིང་གི་སྡེ། །
ས་སྐྱིད་པོ་རང་ས་རང་ཡུལ་རེད། །
དེ་སྐྱིད་རུང་འདུག་དབང་མ་ཡོད་ཐལ། །
གཏམ་སྙན་མོ་ཕ་ཁུའི་ཁ་བརྡ་རེད། །
དེ་སྙན་རུང་ཉན་དབང་མ་ཡོད་ཐལ། །
ཟས་ཞིམ་པོ་མ་ལོའི་ལག་ཟས་རེད། །
དེ་ཞིམ་རུང་ཟ་དབང་མ་ཡོད་ཐལ། །
ཆུང་བྱིས་པ་དྭ་ཕྲུག་གཉིས་པོ་འདི། །
ས་རང་ཡུལ་ཕྱོགས་ན་ཡོད་པའི་དུས། །
ཕ་ཕ་ཁུ་གངས་རི་རྒྱབ་ན་མཐོ། ། །
མ་སྲུ་མོ་རྒྱ་མཚོ་སྔོན་ན་ཟབ། །
བུ་སྤུན་ཟླའི་ཡལ་འདབ་ཕྱོགས་སུ་རྒྱས། །



བདུད་གཡག་མདའ་མོའི་ངར་ལ་དྲངས། །
773
ཕྱུགས་བེའུ་ལུག་རྩི་ཐོག་སྤང་ན་བཀྲ། །
ཆོས་དགེ་བཅུའི་འཕེལ་ཁ་དགུང་དང་མཉམ། །
ང་ཡིན་པ་དེ་འདྲ་བ་ཞིག་ཡིན། །
ད་ཡིན་རབས་བཤད་པས་དགོས་པ་མེད། །
ང་གཞོན་ཆུང་བྱིས་པ་རྣམ་གཉིས་པས། །
ས་རང་ཡུལ་དྲན་དུས་སེམས་རྩ་སྐྱོ། །
ཕ་ཕ་ཁུ་དྲན་དུས་གདུངས་བ་ཆེ། །
དྲིན་ཕ་མ་དྲན་དུས་བློ་སེམས་རྨོངས། །
དེང་སྐྱེ་བ་ཕོ་ཡི་ལུས་ཐོག་འདིར། །
སྐྱིད་སྡུག་ཤར་རེ་ཤོག་རེ་དང་།
བདེ་སྡུག་ལ་རེ་ཐུར་རེ་རེད། ། ད་
སེམས་སྐྱིད་དུས་མགོ་འཕང་དམའ་ན་བཟང་། །
བློ་སྡུག་དུས་སེམས་དཔངས་གྱེན་ལ་བསྟོད། །
ཟེར་བའི་གཏམ་དེ་བདེན་པར་འདུག །
དུས་དེ་རིང་ཉི་མའི་ཕན་ཆད་ལ། །
སྔོན་སྣ་ཁྲ་མོ་གླིང་དཀར་ཡིན། །
སྐྱིད་སོང་ན་སྤུན་ཟླའི་བསོད་ནམས་རེད། །
སྡུག་བཞག་ན་སྔོན་ལས་བཙན་པོ་རེད། །
འཇིག་རྟེན་གནའ་མིའི་གཏམ་དཔེ་ལ། །
ཕོ་ལྟོགས་རུང་ཁ་རྙོག་མི་ཟ་སྟེ། །
བྲེ་སེར་འབྲོང་གི་རྒྱུད་པ་ཟེར། །
སེམས་སྡུག་ཀྱང་མིག་ཆུ་མི་ཤོར་སྟེ། །
སྐྱེས་པ་ཕོ་ཡི་ལུས་རྟེན་ཐོབ། །



774
རྟ་རྒྱུག་ཁྲི་གསོལ།
གཏམ་ཁ་ཚོད་མཐོ་དྲང་གཏམ་ཡིན། །
དཔོན་མི་འགྱུར་སྟག་རོང་ཁྲོ་རྒྱལ་དཔོན། །
སྐུ་ཆེ་བ་རི་རྒྱལ་ལྷུན་པོ་འདྲ། །
ཚིག་འབྲུ་བཤད་དལ་གཏམ་རིང་མོ་རེད། །
གསུང་ཕྲ་བ་ཨ་བྲའི་ཙིག་གུ་རེད། །
ངག་གྱ་འགྱུའི་མཆོག་དཀར་གཞུ་མོ་ནས། །
ཚིག་རྭ་རུའི་ཉག་ཕྲན་མདའ་མོ་ཞིག །
སྡེ་གཡང་དཀར་གླིང་སྡེ་ཁྲ་མོའི་ནང༌། །
མདའ་འཕེན་པ་ལས་ཀྱང་འཕེན་པ་རྫོག །
བཀྲ་ཤིས་པའི་གསས་མཁར་བསྟོད་པའི་ཉིན། །
ལྟས་ངན་པའི་ཀུ་ཅོ་སྒྲོག་དོན་མེད། །
འཇིག་རྟེན་གནའ་མིའི་གཏམ་དཔེ་ལ། །
སེར་ཆུང་ཝ་མོ་སྣ་ནག་མས། །
ཟས་ཟ་འདོད་སྙན་གྱི་རྗེས་སུ་བསྙེགས། །
རྫ་ཁ་བཞིའི་ན་བ་བྲག་ཕུག་ནས། །
དྲེད་རྒས་པོས་གྲོག་མའི་ལྟོ་རྟེན་འཚོལ། །
ཡུལ་སྡེ་ཆེན་རྒྱལ་སྒོའི་སྲང་ལམ་ནས། །
བྱ་སྙེད་མེད་གོ་བོས་རུས་པ་མུར། །
རྨ་གཡང་འཁྱིལ་གླིང་དཀར་ར་བ་ནས། །
མི་རྒན་པོས་ན་ཆུང་ཚིག་གིས་བསད། ། །
ཡུལ་ཕྱོགས་བཞིའི་དགྲ་ཆེན་ཁག་བཞི་པོ། །
བུ་དཔའ་རྒོད་བཙན་པོའི་འདུལ་སྐལ་རེད། །
གླིང་དཀར་པོའི་རྒྱལ་བློན་དཔའ་རྟུལ་རྣམས། །



བདུད་གཡག་མདའ་མོའི་ངར་ལ་དྲངས།
775
བདུད་ནག་ཕྱོགས་འདུལ་བར་ལྷ་ནས་བསྐོས། །
དཔེ་བཞག་ན་འདྲ་མ་འདི་འདྲ་རེད། །
སྤྲིན་དཀར་ནག་སྤམ་ཁར་མཐུག་ན་ཡང་། །
བྱང་སྐྱི་སེར་རླུང་གིས་གར་གཏོར་འདྲ། །
སྨག་ནག་པོའི་མུན་རུམ་འཐིབས་ན་ཡང་། །
དགུང་ཉི་མའི་འོད་ཀྱིས་གར་ཁྱབ་རེད། །
བདུད་ནག་ཕྱོགས་བུ་རྟ་རྒོད་དྲགས་ཀྱང་། །
གླིང་དཀར་པོའི་དམག་སྣ་གར་གཏད་རེད། །
གླིང་སེང་ཆེན་ནམ་མཁའི་ཐོག་དང་མཚུངས། །
ཐོག་དམར་པོ་ནམ་འཕེན་ཆ་མེད་རེད། །
རྟ་རྐྱང་རྒོད་བར་སྣང་རླུང་དང་འདྲ། ། །
རླུང་བསེར་བུ་ནམ་གཡུག་ཆ་མེད་རེད། །
མཚོན་རྣོན་པོ་འཆི་བདག་བདུད་དང་མཚུངས། །
དགྲ་འཆི་བདག་ནམ་ཐོན་ཆ་མེད་རེད། །
ཧོར་སེར་པོ་སྟོན་མཇུག་མེ་ཏོག་འདྲ། །
འཇང་ས་དམ་སོས་ཀའི་ཆབ་རོམ་རེད། །
བདུད་ནག་པོ་ནམ་ལངས་སྐར་མ་འདྲ། །
བོད་ལྷའུའི་མི་ཆུང་བསམ་འགྲུབ་ངས། །
གླུ་ཚིག་གསུམ་གར་བླངས་བཀྲ་རེ་ཤིས། །
སྤུན་སྲོ་མ་རྒྱ་ནག་མཛོད་བདག་གིས། །
ལག་སོར་བཅུ་གར་བཞག་གཡང་རེ་ཆགས། །
ཡུལ་གླིང་དཀར་ནམ་མཁའ་ཡར་ལངས་ལ། །
སྐྱིད་ཉི་ཟླ་སྐར་གསུམ་དེ་རིང་འཛོམས། །



776
རྟ་རྒྱུག་ཁྲི་གསོལ།
ལྷ་ཡར་མཆོད་བཀྲ་ཤིས་གསས་མཁར་དེ། །
རྩིག་མ་དགོས་དགུང་དང་མཉམ་པ་རེད། །
ལས་དགེ་མཚན་རྟགས་བརྒྱུད་རི་མོ་དེ། །
འབྲི་མ་དགོས་ཤུགས་ཀྱིས་བྱུང་བ་རེད། ། །
ལན་བཏབ་པའི་གཏམ་ལན་འདི་འདྲ་ཡོད། །
དགྲ་ལན་མེད་འཕང་བཟུང་བུ་མོ་འདྲ། །
ཟས་ལན་མེད་ཡི་དྭགས་གཏེར་སྲུང་འདྲ། །
གཏམ་ལན་མེད་དབང་པོ་ལྐུགས་པ་འདྲ། །
ཚིག་འགའ་རེ་མི་བཤད་ཐབས་མེད་རེད། །
དེ་མིན་གླུ་དབྱངས་བླངས་པ་ལ། །
ཚིག་འཁྲུལ་བར་སོང་ན་བཟོད་པར་གསོལ། །
ངག་འཆལ་བར་ཡོད་ན་མཐོལ་ལོ་བཤགས། །
ཡུལ་གླིང་པའི་ཐུགས་ལ་དེ་ལྟར་ཟུངས། །
ཞེས་ གླུ་དེ་ལྟར་བླངས་པ་དང༌། གླིང་པ་མཆོག་དམན་ཀུན་གྱིས་ ཨ་་
མཚར་རོ་བྱིས་པ་ཆུང་ངུ་འདི་འདྲའི་རིག་རྒོད་ཕོ་གྲུང་པོ་ཁ་བདེ་པོ་ཞིག་འདུག
གླིང་དཀར་པོ་ལ་བཀྲ་ཤིས་རྟེན་འབྲེལ་གྱི་གླུ་བླངས་པ་ཤིན་ཏུ་ལེགས་ཞེས་བོད་
ལྷའུའི་མི་ཆུང་ཁ་བདེ་ཟེར་བའི་མིང་བཏགས་སོ། །
དེ་ནས་ཁྲོ་ཐུང་གི་མཚང་ལ་ཕོག་སྟེ་ཁྲོ་རྒྱལ་དཔོན་པོ་ནི། ཚད་མི་འཇོག་
དགུ་འཇོག་བྱ་ལྟོ་རྒན་གོ་བོས་རུས་པ་མུར་ཟེར་ཏེ་སྲིད་པའི་བྱ་རྒན་གོ་བོའི་ཚད་
དུ་བཞག ཁ་མཁས་མཁས་ཀྱིས་གཏམ་བཤད་ཅིང་། དོན་འདྲ་མིན་ལ་
དཔེར་བཀོད་པ་འདི་ཙམ་ལ་གཏམ་ལན་སྨྲ་རྒྱུ་མེད་པ་ཞིག་ག་ལ་ཡིན། ད་ཆ་
མཚར་མཚར་གྱིས་ལན་ཞིག་འདེབས་དགོས་རྒྱུ་རེད་བསམས་ནས། ཙན་དན་
དམར་པོའི་ཁྲི་ཐོག་ནས་གླིང་མ་བཞིའི་དཔོན་པོ་ཁྲོ་ཐུང་དེའི། དབུ་རལ་པའི་



བདུད་གཡག་མདའ་མོའི་ངར་ལ་དྲངས།
777
ལྟག་མདུད་ཤིགས་སེ། ཟལ་ཨག་ཚོམ་ཨ་ལོང་ཀྱི་ལེ། ལུས་གྲུ་བཞི་རྒྱན་ཆ་
འཁྲོལ་ལེ་ཡང་འདུག་ཅིག་བྱས་ནས་གླུ་ལན་འདེབས་འདོད་ཡོད་ཚེ། གླིང་པ་
སྤྱི་དང་ཁྱད་པར་ཨ་མྱེ་རོང་ཚ་ཁྲ་རྒན་གྱི་ཐུགས་དགོངས་ལ། ད་ལན་ཁྲོ་ཐུང་
གིས་ལན་བཏབ་ན་ཁ་ དང་ཁོག་མཁས་ ཤིང་། མི་ཆུང་གཉིས་ལ་ཚིག་ངན་
མཚང་ལ་ཕོག་པའམ་སྙིང་ནད་ཞེ་སྡང་སྐྱེ་པ། མཚར་གཏམ་བཞད་གད་ཐོན་
པ་ཞིག་རྫོགས་ངེས་ཅན་ཡིན་པས། མ་བླངས་ན་དགའ་བསམས་ནས། ལྡོང་
སྤྱི་དཔོན་མིའི་ནོར་བུ་ཁ་ཁོག་ནམ་མཁའ་ཡར་ལངས་དེས། དཔོན་ཁྲོ་ཐུང་ལ་
དྲི་མེད་ལྷ་རེག་འདོམ་གང་ཕུལ་ཏེ་ཕན་ཚུན་གཉིས་པོ་འདུག་བདེ་བའི་གླུ་འདི་
ཨ་མྱེ་ཁྲ་རྒན་གྱིས་དལ་འགྲོའི་རྒྱུན་ལ་དྲངས་ནས་གླུ་འདི་ལྟར་བླངས་སོ། །
གླུ་ཨ་ལ་ལ་མོ་ཨ་ལ་ལེན། །
གླུ་ཐ་ལ་ལ་མོ་ཐ་ལ་ལེན། །
གནས་ཁ་བས་བསྐོར་བའི་གངས་ལྗོངས་སུ། །
ལྷ་འཕགས་མཆོག་སྤྱན་རས་གཟིགས་དབང་གནས། །
སྤྱིར་གངས་ཅན་བོད་ཀྱི་ལྷ་སྐལ་ཡིན། །
སྒོས་རྒན་པོ་ང་ཡི་སྐྱོབ་ལྷ་ཡིན། །
ལྷ་ཁྱེད་ལ་མི་རེ་སུ་ལ་རེ། །
དུས་ནམ་ཡང་འབྲལ་མེད་སྡོང་གྲོགས་མཛོད། །
ས་འདི་ས་ངོ་མ་ཤེས་ན། །
རྨ་ཡར་ཟུག་དབུས་གཙང་སྟོད་ལ་ཟུག །
རྨ་མར་ཟུག་རྒྱ་ནག་ཡུལ་ལ་ཟུག །
སྨད་རྒྱ་ནག་ཆགས་པའི་ངོ་ཡ་རེད། །
རྨ་ཐད་ཟུག་གངས་ཅན་བོད་ཀྱི་ཡུལ། །
བོད་གངས་ཅན་ཆགས་པའི་ལྟེ་བ་ཡིན། །



778
རྟ་རྒྱུག་ཁྲི་གསོལ།
རི་མཐོན་པོ་རྨ་རྒྱལ་སྤོམ་ར་རེད། །
ཆུ་ཆེན་པོ་རྨ་ཆུ་ལུ་མ་ཟེར། །
ཆུ་མར་འབབ་སྤྱང་མོ་འདུར་འདྲ་ཡིན། །
གཡས་འཁྱིལ་ཨ་ལོང་ཤིགས་སེ་ཡོད། །
མཁར་སེང་ཕྲུག་ཐོད་པའི་སྐུ་མཁར་དེའི། །
མཁར་མགོར་གསེར་གྱི་ཉི་མ་ཤར། །
གསེར་ཉི་མས་གླིང་བཞི་སྐྱིད་ལ་བཀོད། །
མཁར་སྐེད་དུང་གི་ཟླ་བ་ཚེས། །
དུང་ཟླ་བའི་འོད་ཀྱིས་མུན་པ་སེལ། །
མཁར་ཞོལ་ཆོས་ཀྱི་ཆར་པ་འབེབས། །
ཆོས་ཆར་པས་འགྲོ་ཁམས་བདེ་ལ་བཀོད། །
ང་འདྲ་ང་ངོ་མ་ཤེས་ན། །
ས་ཁྲ་རྫོང་སྟག་མོའི་ཁ་མདོ་ནས། །
རྫོང་བཙན་པོ་ལྷ་ཡིས་བཞེངས་འདྲ་བོ། །
ཁྲ་མཁར་གནམ་རྫོང་ཕྱུག་མོ་རེད། །
མཁར་བཙན་པོ་དེ་ཡི་བདག་པོ་ནི། །
གདོང་སྤྱི་དཔོན་རོང་ཚ་ཁྲ་རྒན་རེད། །
གླུ་འདི་ཀླུ་ངོ་མ་ཤེས་ན། །
ཨ་མྱེའི་དལ་བ་རིང་མོ་ཟེར། །
ཕྱི་དལ་འབྱོར་ཐོབ་པའི་དལ་བ་ཟེར། །
ནང་རང་སེམས་དལ་བའི་དལ་བ་ཟེར། །
བར་ལས་རླུང་དལ་བའི་དལ་བ་ཟེར། །
གླུ་དལ་བ་རིང་མོ་དེ་ནས་ཐོགས། །
་



779
བདུད་གཡག་མདའ་མོའི་ངར་ལ་དྲངས། །
དཔོན་ཁྲོ་ཐུང་ལྷའུ་མི་ཆུང་གཉིས། །
གཏམ་ཤགས་འདེབས་མ་བྱེད་རང་སར་སྡོད། །
འཇིག་རྟེན་གནའ་མིའི་གཏམ་དཔེ་བཤད། །
སྤྱིར་ཕོ་རབ་འདྲ་གཉིས་ཐུག་པའི་ཚེ། །
དར་དང་གོས་ཚར་སྡེབས་པ་འདྲ། །
ཡང་ནི་འཇམ་ནི་གཉིས་འཛོམ་རེད། །
དྲོ་ནི་ཡང་ནི་བཞི་འཛོམ་རེད། །
ཕོ་འབྲིང་འདྲ་གཉིས་ཐུག་པ་ན། །།
མངར་བོའི་གྲོ་ཞུན་སྡེབས་པ་འདྲ། །
ཞིམ་ནི་སྣུམ་ནི་གཉིས་ཀ་རེད། །
མངར་ནི་རྒྱགས་ནི་བཞི་འཛོམ་རེད། །
ཕོ་མཐའ་འདྲ་གཉིས་ཐུག་པ་ན། །
བོང་བུས་ཐལ་བ་བརྩུབས་པ་འདྲ། །
ན་ནི་ཚ་ནི་གཉིས་ཀ་རེད། །
འདྲོགས་ནི་གཡུགས་ནི་བཞི་ཀ་རེད། །
དེ་འདྲའི་ཤགས་འདེབས་བྱེད་དོན་མེད། །
ད་དུང་ཉོན་དང་བཤད་རྒྱུ་ཡོད། །
ཤར་ལུས་འཕགས་གླིང་མི་སྐྱེ་གཟུགས་ཡག །
སེམས་བཟོད་པ་བསྒོམ་ན་དེ་འདྲ་རེད། །
ལྷོ་འཛམ་གླིང་ཆོས་དར་དགེ་སྡིག་ཤེས། །
ལམ་བླང་དོར་བྱས་ན་དེ་འདྲ་རེད། །
ནུབ་བ་གླང་སྤྱོད་ན་ལོངས་སྤྱོད་ཆེ། །
རྒྱུ་མཆོད་སྦྱིན་བཏང་ན་དེ་འདྲ་རེད། །



780
རྟ་རྒྱུག་ཁྲི་གསོལ།
བྱང་སྒྲ་མི་སྙན་ན་ཚེ་ཐག་རིང་། །
གཞན་སྲོག་སྐྱོབ་བྱས་ན་དེ་འདྲ་རེད། །
བདུད་ནག་ཕྱོགས་བསྟན་པའི་སྤྱི་དགྲ་དང་། །
ལས་བརྙན་བྱེད་བཙན་པོ་གོང་ཤོར་ལ། །
སེམས་བཟོད་པ་བསྒོམ་ན་ནུས་མེད་ཡིན། །
ཁྱིམ་བཟའ་ངན་ནང་གི་སྡིག་སྡིག་དང༌། །
ཚིག་ཟུར་ཟའི་ཀུན་ལ་ཆགས་སྡང་བསླངས། །
སེམས་ཞེ་སྡང་ཆེ་ན་འདྲིས་མེད་རེད། །
དཔོན་ཁྲོ་ཐུང་མི་ཆུང་ལྷའུ་གཉིས། །
བུ་ཁྱོད་བཟང་ང་བཟང་བཤད་མི་དགོས། །
རི་གང་མཐོར་ཉི་ཟེར་ཕོག་ན་ཤེས། །
མཚོ་གང་ཟབ་ཉ་སྲམ་འཁོར་ན་ཤེས། །
བུ་གང་བཟང་སྡང་དགྲ་འདུལ་ན་ཤེས། །
བུ་ང་བཟང་བསམས་ན་བཟང་རྒྱུ་མེད། །
དཔའ་ང་རྒོད་བསམས་ན་རྒོད་རྒྱུ་མེད། །
བུའི་བཟང་ངན་བརྒྱ་སྡེའི་ཁ་ལས་གྲགས། །
རྟའི་བཟང་ངན་སྐྱ་མོའི་ལམ་ནས་ཤེས། །
སྡང་དགྲ་བོའི་གཉའ་ནས་སུས་ནོན་བལྟ། །
གླིང་སེང་ཆེན་ཞབས་ཕྱི་སུས་སྒྲུབ་བལྟ། །
ཡུལ་མངའ་འབངས་ལྷ་སྡེ་སུས་སྐྱོང་བལྟ། །
དེ་ནས་ཉོན་དང་འདིར་ཚོགས་རྣམས། །
བདུད་ནག་ཕྱོགས་བུ་རྟ་རྒོད་ཟེར་བ། །
ཚིག་དེ་ལ་ད་གང་བསླུ་བ་མེད། །



781
བདུད་གཡག་མདའ་མོའི་ངར་ལ་དྲངས།
གླིང་དཀར་པོའི་མ་འོངས་ལུང་བསྟན་ལ། །
ས་དྲུག་གསུམ་ལྗོན་པའི་ནགས་ཚལ་རྒྱས། །
གླིང་བཙན་དམར་སྟག་མོས་ས་བཟུང་བྱེད། །
ཟེར་བའི་དོན་ལ་བཤད་པས་ན། །
མཁར་ཡ་ཟི་རྒྱང་གཡེར་གྲགས་ཅན་དེ། །
གླིང་སེང་ཆེན་བློན་གྱི་འཁོར་ཁྱིམ་བྱེད། །
བུ་གཡུ་ལྷ་ཐོག་རྒོད་རྒོད་དང་གཅིག །
འཇང་ས་དམ་དབུ་འཕང་མཐོ་དང་གཉིས། །
རྟ་གནམ་ཡག་བང་རྩལ་ཆེ་དང་གསུམ། །
བོད་གངས་ཅན་ཡུལ་ན་གྲགས་པ་བདེན། །
འོན་ཀྱང་མ་འོངས་ལུང་བསྟན་ལ། །
ལྷོ་འཇང་ཡུལ་སྨིག་རྒྱུའི་རི་མོ་འདྲ། །
ཡུན་མི་བརྟན་ཐོར་རླུང་ལང་ལ་ཁད། །
བོན་དྲག་པོའི་རྔ་གསང་ལྡིར་བས་ཉམས། །
ལས་དག་པའི་ཉི་མའི་འོད་ཀྱིས་སྐྱོང་། །
འཇང་ས་དམ་བོན་གྱི་ཆོས་ལུགས་བསྣུབས། །
ལམ་དག་པའི་དགེ་བཅུའི་ཁྲིམས་ལ་བཀོད། །
ཡུལ་གླིང་དཀར་མངའ་འོག་འདུ་རྒྱུ་རེད། །
བདུད་ནག་པོ་དེ་དང་དེ་མཚུངས་རེད། །
ནུབ་ཀུ་ར་ད་དུང་དེ་ལས་སླ། །
གླིང་ཁྲ་མོའི་བསྟན་པ་ཡར་དར་རེད། །
སྟེང་གཡུ་འབྲུག་སྔོན་མོ་གྲགས་པའི་དུས། །
བྱ་ལུས་མཛེས་རྨ་བྱའི་སེམས་ཀྱང་དགའ། །



782
རྟ་རྒྱུག་ཁྲི་གསོལ།
མགོ་གཙུག་སྒྲོ་ཡག་དོན་དེ་ནས་བྱུང་། །
དྲོད་ཉི་ཆར་འཛོམ་པའི་འབབ་ལམ་ནས། །
ཤར་སྤང་རི་སྔོན་པོའི་ཞེ་རེ་སྤྲོ། །
རྩྭ་རྩི་ཐོག་རྒྱས་དོན་དེ་ནས་བྱུང་། །
ཡང་ཆུ་ལུད་དྲོད་གཤེར་འཛོམ་ལམ་ནས། །
རྒྱ་ཞིང་གྲུ་བཞིའི་སེམས་རེ་དགའ། །
ནས་འབྲུ་དྲུག་སྨིན་དོན་དེ་ནས་བྱུང་། །
གླིང་རྒྱལ་བློན་ལྷ་བསང་བྱོན་ལམ་ནས། །
ལྷ་དཀར་ཕྱོགས་སྲུང་མ་ཐུགས་རེ་དགའ། །
མགོན་སྡོང་གྲོགས་མཛད་པ་ཞལ་གྱིས་བཞེས། །
ལས་བསམ་དོན་གྲུབ་པ་དེ་ནས་བྱུང་། །
ད་ཡང་བསྐྱར་ཞུ་བ་འདི་འདྲ་ཡོད། །
དེང་ཕྱིན་ཆད་མཐོ་དམན་འབངས་སྡེ་རྣམས། །
ཕྱིའི་དགྲ་ལ་མགོ་འདོགས་ལུས་འབུལ་དང་། །
ནང་མི་ལ་མགོ་གཡོག་མགོ་སྐོར་ཐབས། །
ཐེངས་དོན་མེད་ཆགས་སྡང་རྩོད་པ་གསུམ། །
ལས་དེ་གསུམ་སུས་ཀྱང་བྱེད་མི་རིགས། །
ཚིག་ཞུ་ཡུལ་གླིང་དཀར་དགོངས་པ་མཐོ། །
ང་ཞུ་མཁན་ཨ་མྱེའི་ལོ་གྲངས་མཐོ། །
ཚིག་འཁྲུལ་བ་ཡོད་ན་མཐོལ་ལོ་བཤགས། །
ངག་འཆལ་བར་སོང་ན་བཟོད་པར་གསོལ། །
ཞེས་གླུ་ཞུས་དེ་ལྟར་ཕུལ་བ་དེ་ལ་གླིང་པ་མཆོག་དམན་སུ་ཡིན་ཡང་ཐུགས་
ལ་མི་གནོད་པར་རྣ་བའི་བདུད་རྩི་བཞིན་དུ་གྱུར་ནས་ཐམས་ ཅད་འཇམ་་་་་



བདུད་གཡག་མདའ་མོའི་ངར་ལ་དྲངས།
783
བཅགས་སེ་བཞུགས་པར་གདའ།
དེ་ནས་ཁམས་གསུམ་སྐྱོབ་པའི་རྒྱལ་པོ། དཔལ་རིགས་གསུམ་མགོན་
པོའི་སྤྲུལ་པ། གླིང་སྐྱེས་མཆོག་ནོར་བུ་དགྲ་འདུལ་གྱིས་འབྲུ་སྒ་སྡེ་ཆོས་སྐྱོང་
བེར་ནག་ལ་བཀའ་བསྩལ་བ། དཔལ་གུར་གྱི་མགོན་པོ་ཆེན་པོ་མིའི་རྣམ་པར་
རོལ་པ་སྒ་སྡེ་ཆོས་སྐྱོང་བེར་ནག་ལགས། ཁྱེད་ཀྱིས་གླིང་པ་འདིར་འཚོགས་
རྣམས་ལ་བཀྲ་ཤིས་བདེ་ལེགས་ཕུན་སུམ་ཚོགས་པ་དང་། སུ་དང་གང་གི་ཁྱིམ་
ནས་བརྗོད་ན་མི་ནོར་འཕེལ་བ་དང་། རླུང་རྟ་དར་བ། བྱ་ལས་བློ་ལམ་ལ་
འགྲོ་བའི་ཤིས་བརྗོད་ཚིགས་བཅད་ཅིག་ད་ལྟ་རང་ལེན་དགོས་གསུངས་ནས་
རིན་ཆེན་དང་པོ་སྲང་བདུན། དར་དམར་ཡུག་ལྔ་བཅས་གནང་ངོ༌། །
དེ་ཚེ་འབྲུ་སྒ་སྡེ་ཆོས་སྐྱོང་བེར་ནག་དཔའ་རྒོད་བློན་ཆེན་རྣམས་ཀྱི་གྲལ་
འགོ་ན་བཞུགས་ཡོད་པ་དེ་ཡར་བཞེངས་ནས། མཛེས་བརྗིད་ཟ་འོག་གི་གོས་
མཚར་ལ། གདུག་པ་སྦྲུལ་རིས་ཀྱི་སྐེ་རགས་བཅིངས། སྲིད་གསུམ་ཟིལ་
གནོན་གྱི་ཞྭ་ནག་ལ། མུན་སེལ་ཉི་ཟླ་དང་མེ་ལོང་གིས་བརྒྱན། དར་སྣ་
དམར་ནག་གི་ཅོད་པན་འཆིང་། པང་ཁེབ་ཁྲོ་བོའི་ཞལ་ཁྱིམ། བྲང་དཀྱིལ་
འཁོར་ལོའི་མདོ་ཆེན་ལ། གསེར་གྱི་མེ་ལོང་སྡེར་ཁ་ཙམ་གྱིས་བརྒྱན། སྐུ་
ཆོས་ཡོངས་རྫོགས་གསོལ་ཞིང་། འོ་ལགས་སོ་ཟེར་ནས་ དགྱེས་ པའི་རྣམ་་་་
འགྱུར་བསྟན། མཛེས་པའི་འཛུམ་མདངས་འཕྱུངས། སྙན་པའི་གྲེ་བ་་་
གསེང་ནས་ཕྱག་གིས་མེ་ཏོག་སིལ་མ་གཏོར་བཞིན་བཀྲ་ཤིས་ཚིགས་བཅད་ཀྱི་གླུ་
སྙན་ལ་རིང་བ་འདི་ལྟར་བླངས་སོ། །
གླུ་ཨ་ལ་ལ་མོ་ཨ་ལ་ལེན། ། །
གླུ་ཐ་ལ་ལ་མོ་ཐ་ལ་ལེན། །
ངོ་བོ་སྟོང་པའི་མཁའ་དབྱིངས་ལས། །
སྤྲོས་བྲལ་ཆོས་སྐུའི་བླ་མ་མཁྱེན། །



784
རྟ་རྒྱུག་ཁྲི་གསོལ།
སྙན་པའི་གླུ་ནི་ལེན་རོགས་མཛོད། །
རང་གདངས་གསལ་བའི་ཞིང་ཁམས་ནས། །
ལྷུན་གྲུབ་ལོངས་སྐུའི་བླ་མ་མཁྱེན། །
འགག་མེད་ངག་གི་འགུགས་རོགས་བྱོས། །
ཀུན་ཁྱབ་ཐུགས་རྗེའི་ཕོ་བྲང་ནས། །
རྩོད་མེད་སྤྲུལ་སྐུའི་བླ་མ་མཁྱེན། །
རྡོ་རྗེའི་ཚིག་ལ་གཅོད་རོགས་མཛོད། །
གླུ་ལེན་པ་ཨ་སྔོན་དགུང་ནས་ལེན། །
གླིང་སེང་ཆེན་དབུ་འཕང་མཐོ་བར་ཤོག །
ངག་འགུགས་པ་བར་སྣང་ཁམས་ནས་འགུགས། །
གདོང་ཞལ་དཀར་སྐུ་ཇུས་བརྟན་པར་ཤོག །
ཚིག་བཅད་པ་ཁྲོམ་ཆེན་དཀྱིལ་ནས་བཅད། །
གླིང་བུ་རྟ་དཔའ་གཡང་འཁོར་བར་ཤོག །
ས་འདི་ས་ངོ་མ་ཤེས་ན། །
མདོ་ཁམས་ཁྲ་མོ་གླིང་ཡུལ་རེད། །
སེང་ཆེན་བླ་མའི་མདུན་གྲལ་རེད། །
ང་འདྲ་ང་ངོ་མ་ཤེས་ན། །
ངའི་ཕ་སྐལ་ཁྲག་འཐུང་མགོན་པོ་རེད། །
མ་སྐལ་སྲིད་པའི་རྒྱལ་མོ་ཡིན། །
མགོན་མ་མོ་གཉིས་ཀྱི་སྲས་པོ་རེད། །
ཡུལ་ཁྲ་མོ་གླིང་གི་ཆོས་བློན་ཡིན། །
གླིང་སེང་ཆེན་བླ་མའི་སྐུ་སྲུང་རེད། །
གླུ་འདི་ཀླུ་ངོ་མ་ཤེས་ན། །



785
བདུད་གཡག་མདའ་མོའི་ངར་ལ་དྲངས།
སྙན་པ་དྲི་ཟའི་རྒྱུད་མངས་རེད། །
བརྗིད་པ་གདོང་ལྔའི་སྒྲ་དབྱངས་རེད། །
སྒ་སྡེའི་ཆོས་སྐྱོང་རང་འགུགས་རེད། །
བསམ་འགྲུབ་ལྷ་རྒྱལ་དཀར་པོ་ཡིན། །
དེ་ནས་ཉོན་དང་གླིང་གི་སྡེ། །
ཉི་མ་ཁ་སང་ཁ་ཉིན་ལ། །
ལྷ་རྨ་རྒྱལ་སྤོམ་རའི་གསེར་མཁར་བསྟད། །
གླིང་མི་དང་ལྷ་གཉིས་མཛའ་གཅིག་བྱས། །
གཟི་བརྗིད་ཉི་མ་ཤར་ཙམ་ནས། །
སྨད་རྒྱ་ནག་ཏུང་ཁུན་རྒྱལ་པོ་ཡང་། །
དཔྱིད་དུས་ཁ་བའི་རྗེས་སུ་འགྲོ། །
ཕྱོགས་བཞིའི་དགྲ་ཆེན་རྣམ་བཞི་པོ། །
མེ་ཁྱེར་སྲིན་བུ་སྣང་བ་ཙམ། །
ཡུལ་གྱི་རྫོང་ཆེན་བཅོ་བརྒྱད་པོ། །
རང་ནོར་ལག་པའི་མཐིལ་ན་གདའ། །
དེ་ནས་ཉོན་དང་དོན་འབྲས་ཡོད། །
སྐུ་རབ་མཛེས་མཚན་དཔེའི་ལང་ཚོ་ལྡན། །
གསུང་རབ་སྙན་ཆོས་སྒྲས་འགྲོ་བ་འདུལ། །
ཐུགས་ཟབ་ཡངས་མཁྱེན་བརྩེས་ཆོས་ཀུན་གཟིགས། །
དཔལ་རྩ་བརྒྱུད་བླ་མའི་བཀྲ་ཤིས་ཤོག །
སྐུ་འགྱིང་བག་ཞི་ཁྲོའི་ཉམས་དང་ལྡན། །
གསུང་རྔམ་པའི་ང་རོས་ས་གསུམ་འདར། །
ཐུགས་ཁྲོ་གཏུམ་དྲག་པོས་དགྲ་བགེགས་བསྒྲལ། །



786
རྟ་རྒྱུག་ཁྲི་གསོལ།
ལྷ་ཆོས་སྐྱོང་སྲུང་མའི་བཀྲ་ཤིས་ཤོག །
སྐུ་མི་འགྱུར་མཁྱེན་རབ་རལ་གྲི་གཡོ། ། །
གསུང་མི་འགག་བརྩེ་ཆེན་པད་དཀར་འཆང༌། །
ཐུགས་འཁྲུལ་མེད་ནུས་པའི་རྡོ་རྗེས་སྡིགས། །
ལྷ་རིགས་གསུམ་མགོན་པོའི་བཀྲ་ཤིས་ཤོག །
ལམ་བསླབ་གསུམ་བསྒྲུབ་པའི་ཉམས་ལེན་དང༌། །
ལུང་སྡེ་གསུམ་བཤད་གྲྭའི་འཆད་ཉན་སོགས། །
དོན་སྤངས་བླངས་ལག་ལེན་མི་འཛོལ་བའི། །
མགོན་ཤཱཀྱ་ཐུབ་པའི་བཀྲ་ཤིས་ཤོག །
རྗེ་བླ་མ་དགུང་གི་ཉི་མ་དང་། །
གྲྭ་དཔོན་སློབ་ནམ་མཁའི་སྐར་ཚོགས་ལ། །
སྐུ་སྐྱེ་འཆི་འདས་འཁྲུངས་མི་འོང་བའི། །
ལྷ་ཨོ་རྒྱན་པད་མའི་བཀྲ་ཤིས་ཤོག །
གོང་ཆེ་རྒྱུད་དཔོན་གྱི་མངའ་ཐང་དེ། །
ཕྱོགས་མཐོ་བ་རི་རྒྱལ་ལྷུན་པོ་བཞིན། །
རི་ཆེན་པོ་གཡོ་འགུལ་མི་འོང་བའི། །
ལྷ་ཚངས་དབང་གཉིས་ཀྱི་བཀྲ་ཤིས་ཤོག །
འོག་ཡུལ་སྡེ་འབངས་ཀྱི་དབང་ཐང་དེ། །
གཏིང་ཟབ་པ་མཐའ་ཡི་རྒྱ་མཚོ་བཞིན། །
མཚོ་ཆེན་པོར་བྲི་གང་མི་འོང་བའི། །
ཀླུ་མི་མགོན་དཀར་པོའི་བཀྲ་ཤིས་ཤོག །
གླིང་དཔའ་རྟུལ་སྟག་མོའི་གདོང་གྲལ་དེ། །
དཔའ་ཡ་མེད་གནམ་ལྕགས་ཐོག་དང་མཚུངས། །



787.
བདུད་གཡག་མདའ་མོའི་ངར་ལ་དྲངས།
ཐོག་དམར་པོའི་རྩལ་ཤུགས་མི་ཞན་པའི། །
དཔལ་ཆོས་སྐྱོང་སྲུང་མའི་བཀྲ་ཤིས་ཤོག །
ཁྱིམ་གཡང་ཆགས་མ་སྲུའི་མཛོད་ཁང་དེ། ། །
ཕྱུག་ཟད་མེད་དཔག་བསམ་ལྗོན་ཤིང་བཞིན། །
ཤིང་ལྗོན་པའི་ཡལ་འདབ་མི་སྐུམ་པའི། །
མ་གནས་གསུམ་མཁའ་འགྲོའི་བཀྲ་ཤིས་ཤོག །
འབྲུ་སྒ་སྡེའི་ཞལ་གྱི་མཛོད་ཁང་ནས། །
གླུ་ཚིགས་བཅད་ནོར་བུའི་གཏེར་སྒོ་ཕྱེ། །
དོན་གང་བསམ་འགྲུབ་པའི་དགའ་སྟོན་འགྱེད། །
ཡུལ་མཐོ་དམན་ཀུན་གྱི་བཀྲ་ཤིས་ཤོག །
ལུས་འབྱུང་བཞིའི་འདུ་བ་མི་འཁྲུག་པའི། །
དཔལ་སངས་རྒྱས་སྨན་བླའི་བཀྲ་ཤིས་ཤོག །
གཞོན་ཚེ་ལ་བར་ཆད་མི་འོང་བའི། །
མགོན་ཚེ་དཔག་མེད་ཀྱི་བཀྲ་ཤིས་ཤོག །
རྒན་ཆེ་རྒྱུད་མི་གཡང་མི་ཉམས་པའི། །
མགོན་ཆོས་རྒྱལ་རྣམ་གསུམ་བཀྲ་ཤིས་ཤོག །
ཆུང་བྱིས་པའི་རྩེད་གྲྭར་མི་འཐོར་བའི། །
རྒྱ་ཧྭ་ཤང་རྒྱལ་པོའི་བཀྲ་ཤིས་ཤོག །
ཁྱིམ་མཛོད་ལ་གང་སྟོང་མི་འོང་བའི། །
ལྷ་རྣམ་ཐོས་སྲས་ཀྱི་བཀྲ་ཤིས་ཤོག །
སྒོ་ཕྱུགས་ལ་གོད་ཁ་མི་འོང་བའི། །
དཔལ་ཛམ་ལྷ་རིགས་ལྔའི་བཀྲ་ཤིས་ཤོག །
དགྲ་ཕར་རྒྱུག་དཔུང་རོགས་སྐྱོར་མ་ལ། །



788
རྟ་རྒྱུག་ཁྲི་གསོལ།
ལྷ་རྨ་རྒྱལ་སྤོམ་རའི་བཀྲ་ཤིས་ཤོག །
ནང་ཚུར་ལེན་འགུགས་པའི་ལྕགས་ཀྱུ་ལ། །
མགོན་མེ་སྟག་དམར་པོའི་བཀྲ་ཤིས་ཤོག །
ལས་བྱ་བ་ལམ་དུ་འགྲོ་བ་ལ། །
ཁོང་འགོ་བའི་ལྷ་ལྔའི་བཀྲ་ཤིས་ཤོག །
ལས་དགྱེས་ཤིང་རླུང་རྟ་དར་བ་ལ། །
གནས་གཞི་བདག་ཡུལ་ལྷའི་བཀྲ་ཤིས་ཤོག །
སྤྱིར་འཛམ་བུའི་གླིང་ལ་བཀྲ་ཤིས་ཤོག །
སྒོས་གངས་ཅན་བོད་ལ་བཀྲ་ཤིས་ཤོག །
ཡུལ་མདོ་ཁམས་སྨད་ལ་བཀྲ་ཤིས་ཤོག །
གནས་འདུ་ཚོགས་ཀུན་ལ་བཀྲ་ཤིས་ཤོག །
སྐྱབས་རིགས་གསུམ་མགོན་དང་པད་འབྱུང་དངོས། །
གླིང་སེང་ཆེན་སྐྱེས་བུའི་བཀྲ་ཤིས་ཤོག །
དཔལ་གྲུབ་ཐོབ་རྣམ་རོལ་མི་ཡི་གར། །
གླིང་དཔའ་རྟུལ་སུམ་ཅུའི་བཀྲ་ཤིས་ཤོག །
མགོན་རྒྱལ་ཡུམ་སྒྲོལ་མའི་རྣམ་སྤྲུལ་མཆོག །
སྨན་སེང་ལྕམ་འབྲུག་མོའི་བཀྲ་ཤིས་ཤོག །
ཞིང་གནས་ཡུལ་མཁའ་འགྲོའི་སྤྲུལ་པ་རྣམས། །
གླིང་དྭངས་སྨན་མ་སྲུའི་བཀྲ་ཤིས་ཤོག །
སྐུ་སྲུང་རྡོ་རྗེ་རྫོང་དང་མཉམ། །
གོ་མཚོན་རྨོག་གི་བཀྲ་ཤིས་ཤོག །
རྟ་འདོ་ཁྱུར་དགྲ་ཡིས་མི་འཚེ་བས། །
ལྷ་རྟ་མགྲིན་དམར་པོའི་བཀྲ་ཤིས་ཤོག །



789
བདུད་གཡག་མདའ་མོའི་ངར་ལ་དྲངས། །
ལུག་གཡང་དཀར་དུང་ཕྲེང་མི་འཐོར་བའི། །
མགོན་གང་བ་བཟང་པོའི་བཀྲ་ཤིས་ཤོག །
འབྲི་ཐུལ་མའི་འོ་ཐག་མི་ཉམས་པའི། །
དཔལ་ནོར་རྒྱུན་ལྷ་མོའི་བཀྲ་ཤིས་ཤོག །
ཚེ་ལོ་སྟོང་མི་ཡི་བཀྲ་ཤིས་ཤོག །
དགྲ་གོད་མེད་ཕྱུགས་ཀྱི་བཀྲ་ཤིས་ཤོག །
བཅུད་འགོང་མེད་ཟས་ཀྱི་བཀྲ་ཤིས་ཤོག །
དཔལ་ཕུན་སུམ་ཚོགས་པའི་བཀྲ་ཤིས་ཤོག །
ཅེས་གསུངས་ཤིང་ཕྱག་གི་མེ་ཏོག་སིལ་མ་གཏོར་བ་དང་། འཇའ་འོད་
འཁྱིལ་བ། དྲི་བཟང་འཐུལ་བ་སོགས་ལྟས་བཟང་པོ་དང་བཅས་གླིང་སྡེའི་ལྷ་
བསང་པ་རྣམས་དགའ་སྤྲོ་ལྡན་ཞིང་ལྷ་བསང་དེའི་མཐའ་ཡག་པས་རང་རང་གི་
གཞིས་ཁྱིམ་སོ་སོར་གྱེས་ནས་སོང་ངོ༌། ། ། ། །



790
མཆན་འགྲེལ།
ེསྐྱ་ལོ། གླིང་སྒྲུང་ནང་ཡང་ཡང་བཤད་པའི་སྐྱ་ལོ་སྔ་ལོ་གྲོ་ལོ་གསུམ་
ནི་ཕ་རྒྱུད་གཅིག་ལས་ཆད་པའི་ཚོ་པ་ཁག་གསུམ་ལ་ཟེར་བ་ཡིན། དེ་ཡང་
《ལྡོང་གི་མ་ཡིག་ལུང་བསྟན་》ནང༌། “མི་གྲགས་ཨ་དཀར་བྱང་བ་ལ་བུ་ཆུང་
ལེགས་པའི་རྟགས་མཚན་དང་ ལྡན་པ་ཞིག་འཁྲུངས་ཤིང་། བུ་ཆུང་དེ་་་་་་
འཁྲུངས་མ་ཐག་ཏུ་ནོར་ལྷ་ཁྲུས་གསོལ་དང་བྱིན་གྱིས་རླབས་པས། མཚན་ལ་
སྐྱ་ལོ་སྟོན་པ་རྒྱལ་མཚན་དུ་གསོལ། སྐྱ་ལོ་སྟོན་པ་རྒྱལ་མཚན་དགུང་ལོ་བཅུ་
དྲུག་ལ་སོན་པའི་ས་ཕག་ལོར། གཙང་གི་སྲས་མོ་སྟོང་ཉིད་ཁབ་ཏུ་བཞེས་ནས་
སྟོན་མོ་རྒྱ་ཆེན་བཤམས། ལྕགས་ཕག་ལོར་ཨ་དཀར་བྱང་བའི་བུ་འབྲིང་བ་སྐུ་
བལྟམས་ཏེ་མཚན་ལ་སྔོ་ལོ་དཔའ་བརྟན་འབུམ་དགའ་གསོལ། ས་སྤྲེལ་ལོར་
ཨ་དཀར་བྱང་བའི་བུ་ཆུང་བ་དེ་འཁྲུངས་ཤིང་མཚན་ལ་གྲོ་ལོ་ཚེ་རིང་དབང་
འབུམ་དུ་གསོལ་”ཞེས་བསྟན་ཡོད། །
ཁོང་གསུམ་པོ་འཚོ་གནས་བྱེད་ཡུལ་གང་དུ་ཡིན་པའི་སྐོར་ལ་《འཁྲུངས་
གླིང་མེ་ཏོག་ར་བ་》ལས། “སྐྱ་ལོ་སྔོ་ལོ་གྲོ་ལོ་གསུམ། མཚོ་སྐྱ་རེངས་ཁ་རུ་
སྐྱ་ལོ་བསྡད། མཚོ་སྔོ་རེངས་ཁ་རུ་སྔོ་ལོ་བསྡད། མཚོ་གྲོ་རེངས་ཁ་རུ་གྲོ་ལོ་
བསྡད་” ཅེས་གསལ་བར་གཞིགས་ན། མཐར་མི་གྲགས་ཨ་དཀར་བྱང་བའི་
བུ་གསུམ་པོས་རྨ་ཆུའི་ཆུ་འགོར་གྲགས་པའི་མཚོ་མོ་གསུམ་གྱི་རྒྱུད་ལ་འབྲོག་ལས་
རྔོན་གཉེར་གྱི་འཚོ་བར་གཞོལ་ནས་འདུག་པ་ལས། སྐྱ་ལོ་ཚང་རིམ་པས་་
འབྱོར་པ་མངའ་ཐང་རྒྱས་པར་གྱུར་ནས་གླིང་དང་མནའ་འབྲེལ་བྱས་པ་གསལ་



791
མཆན་འགྲེལ།
པོར་མཁྱེན་ཐུབ། དེ་ལྟར་ན་མཚོ་སྐྱ་རེངས་དང༌། སྔོ་རེངས། གྲོ་རེངས་
ཟེར་བའི་མཚོ་མིང་ཡང་འདིར་འཁོད་ཀྱི་ཡུལ་གྱི་བདག་པོའམ་ཚོ་པའི་འགོ་པའི་
མཚན་མཚོ་མིང་ལ་ཐོགས་པ་རང་ཤུགས་སུ་རྟོགས་ཐུབ། འོན་ཀྱང་དུས་ཀྱི་
འཕོ་འགྱུར་དང་གནམ་གཤིས་ཀྱི་འཕོ་འགྱུར། མི་དང་སེམས་ཅན་དག་གི་
གནོད་འཚེ་དྲག་པོའི་དབང་གིས་ད་ལྟ་“མཚོ་གྲོ་རེངས་” ཞེས་པ་དེ་སྐམ་ནས་
མིང་ཙམ་ལས་རིག་རྒྱུ་མེད་པས་རང་རེའི་སྐྱེས་མར་གྲགས་པའི་ཆུ་བོ་ཆེན་པོ་
གཉིས་ཀྱི་ཆུ་འགོར་གྱུར་བའི་མཚོ་སྐྱ་རེངས་དང་སྔོ་རེངས་ཀྱི་ཁོར་ཡུག་སྲུང་སྐྱོབ་
ལེགས་པར་བྱེད་དགོས་པའི་བླང་བྱའང་དེ་དོན་ལས་རང་ཤུགས་སུ་མཁྱེན་ཐུབ།
2སེང་བློན། གླིང་ཕ་ཁུ་གསུམ་གྱི་ཡ་གྱལ་དང་གེ་སར་ནོར་བུ་དགྲ་
འདུལ་གྱི་ཡབ་ཆེན་ལ་ཟེར། ཁོང་གི་སྐྱེས་རབས་སྐོར་ལ་སྒྲུང་མཁན་གྲགས་པ་
ལགས་ཀྱིས་ཆོས་ལྷ་འཕེན་དང་ཆོས་འཕེལ་ནག་པོ་གཉིས་རོང་ལ་རོང་ལྕམ་བསུ་
བར་སོང་ནས་ལོག་ཡོང་བའི་ལམ་བར་དུ་རོང་ལྕམ་གྱི་པང་ནས་ཕ་མེད་ཀྱི་ཕྲུ་གུ་
གསུམ་བལྟམས་པ་ལས། “ཆེ་བ་རི་རྒྱལ་ལྷུན་པོ་ཁྲ་སྤྱང་འཛོམས་པ། བློ་
ཤེས་རབ་ནམ་མཁའི་སྒོ་མོ་ཕྱེ་འདྲ། ཡོན་ཏན་ཁྱད་དུ་འཕགས་པ་ཞིག་དང༌།
འབྲིང་བ་གཡོ་འགུལ་མེད་པར་རི་བོ་དང་མཉམ་པ་ཞིག ཆུང་བ་ངར་མ་ཁྲོ་
འདྲ་བ་ཞིག་བྱུང”ཞེས་གསུངས་ནས་སྤྱི་དཔོན་དང་། སེང་བློན། ཁྲོ་ཐུང་
ཕ་ཁུ་གསུམ་མ་གཅིག་ལས་འཁྲུངས་པའི་བུ་སྤུན་གསུམ་ཡིན་པ་གསལ་པོར་་
བསྟན་ཡོད།
གཞན་ཡང་“ གླིང་སྒྲུང་” ནང་བཤད་པ་ལྟར་ན། བོད་ཀྱི་མིའུ་གདུང་
དྲུག་གི་ཡ་ཚན་སྨུག་པོ་ལྡོང་གི་རྒྱུད་ལས་ཆོས་ལ་འཕེན་བྱུང་ཞིང་། གང་གི་
གདུང་རྒྱུད་གྲངས་མེད་འཕེལ་བའི་ཐར་ལྡོང་ཆོས་འཕེལ་ནག་པོ་སྐུ་འཁྲུངས།
དེ་ལ་གསེར་བཟའ་འོམ་བཟའ་སྤྱང་བཟའ་གསུམ་ཁབ་ཏུ་བསུས་པས་རིམ་་་



792
རྟ་རྒྱུག་ཁྲི་གསོལ།
བཞིན་སྲས་གསེར་བུ་ལྷ་ཡག་དར་དཀར་དང་། འོམ་བུ་ཁྲི་སྤྱང་དཔལ་རྒྱལ།
སྤྱང་བུ་དགྲ་ལྷ་འབུམ་མེ་གསུམ་འཁྲུངས། དེ་དག་གི་རྒྱུད་པ་ལ་གླིང་ཆེ་འབྲིང་
ཆུང་གསུམ་དུ་གྲགས་པའི་ནང་ཚན་ཆུང་རྒྱུད་དགྲ་ལྷ་འབུམ་མེའི་སྲས་ཐོག་ལྷ་
འབུམ། དེའི་སྲས་ཆོས་ལྷ་འབུམ་ལ་རོང་བཟའ་དང༌། སྒ་བཟའ། རྨུ་
བཟའ་གསུམ་ཁབ་ཏུ་བསུས་པས་རོང་བཟའ་ལ་སྤྱི་དཔོན་དང་། སྒ་བཟའ་ལ་
གཡུལ་འབུམ་ ( ཁྲོ་ཐུང་) རྨུ་བཟའ་ལ་སེང་བློན་གསུམ་འཁྲུངས་པའི་སེང་
བློན་ནས་རྒྱ་བཟའ་དང་། རོང་བཟའ། འགོག་བཟའ་གསུམ་ཁབ་ཏུ་བཞེས་
པས་རྒྱ་བཟའ་ལ་སྲས་རྒྱ་ཚ་ཞལ་དཀར། རོང་བཟའ་ལ་རོང་ཚ་དམར་ལེགས།
(“དམར་ལེབ་” ཅེས་འབྲི་སྲོལ་ཡང་འདུག) འགོག་བཟའ་ལ་སེང་ཆེན་
ནོར་བུ་དགྲ་འདུལ་འཁྲུངས།
ཉེརྨ་དེལ་ཡག་སྟག་ཐང་ཁྲ་མོ། “ རྨ་”ཞེས་པ་ཡུལ་གྱི་མིང་དུ་
འཇུག་ལ། , དེལ་ཞེས་པ་དེར་སྒྲུང་དཔེ་ལ་ལའི་ནང་དེའུ་ཞེས་འབྲི་བ་མང་བར་
གཞིགས་ན་དེར་རི་ཆུང་ཆུང་ཞིག་གི་གོ་དོན་མེད་དམ་བསམ། དེ་ལྟར་ན་ས་
ཆ་དེ་ནི་རི་ཆུང་ཆུང་ཞིག་གི་དྲུང་དུ་ཆགས་པའི་སྤང་གཞོང་སྟག་ལྤགས་བཀྲམ་
པ་ལྟ་བུ་ཞིག་ཡོད་བཟོ་འདུག དེ་ཡང་ཞིབ་པར་ཞུས་ན་《གླིང་སྒྲུང་》ལས།
“ས་འདི་ས་ངོ་མ་ཤེས་ན། རྨ་ཐང་ལྷ་ཡི་དཀྱིལ་འཁོར་རེད། གོང་མ་ལྷ་སྒར་
བབས་ས་རེད། རྨ་དེལ་ཡག་སྟག་ཐང་ཁྲ་མོ་རེད། འཛམ་གླིང་ས་ཡི་ལྟོ་བ་
རེད་” ཅེས་དང་། “འཛམ་གླིང་ས་ཡི་ལྟེ་བ་རེད། འདུ་ར་སྟག་ཐང་ཁྲ་མོ་
རེད་” ཅེས་དང་། “ རྨ་དེལ་ཡག་སྟག་ཐང་ཁྲ་མོ། སྟག་མ་ཤི་པགས་པ་
བརྐྱངས་འདྲ་”ཞེས་དང་། “ས་འདི་ས་ངོ་མ་ཤེས་ན། གླིང་ས་མཐོང་བ་
ཀུན་སྨོན་ཟེར། ཡིན་ཐག་ཆོད་སྟག་ཐང་ཁྲ་མོ་རེད་” ཅེས་འཁོད་པ་ལ་་་་་
གཞིགས་ན། ཡུལ་དེ་སྤྱིར་ན་འཛམ་གླིང་གི་ལྟེ་བ་དང༌། སྒོས་གླིང་ས་གྲུ་



མཆན་འགྲེལ།
793
བཞིའི་དབུས་ན་བཞུགས་པ་མ་ཟད། གཙོ་བོ་གླིང་དམག་འདུ་ར་ཚོགས་ས་
གལ་ཆེན་ཞིག་ཡིན་པ་གསལ་པོར་བསྟན་ཡོད།
4 དཔའ་རྩལ་དྲུག སྤྱིར་ན་མདའ་གྲི་མདུང་གསུམ་དང་དཔའ་
རིག་མཛངས་གསུམ་ལ་བྱ་རུང་། དོན་ལ་དཔའ་རིག་མཛངས་གསུམ་གྱི་ཡོན་
ཏན་ལྡན་ལ་མདའ་གྲི་མདུང་གསུམ་སྤྱོད་མཁས་པའི་དཔའ་བོའི་ཡོན་ཏན་ལ་
བྱའོ།།
5)རིགས་གསུམ་མགོན་པོ། སྤྱིར་ན་སངས་རྒྱས་ཐམས་ཅད་ཀྱི་
གསུང་གི་ངོ་བོ་གཅིག་ཏུ་བསྡུས་པ་བརྩེ་བའི་བདག་ཉིད་ཅན་འགྲོ་བ་ཡོངས་ལ་
སྤྱན་ ཡངས་ པས་ རྟག་ ཏུ་ གཟིགས་ པའི་ མགོན་ པོ་ སྤྱན་ རས་ གཟིགས་ དང་།
སངས་རྒྱས་ཐམས་ཅད་ཀྱི་ཐུགས་ཀྱི་ངོ་བོ་གཅིག་ཏུ་བསྡུས་པ་མཐུ་སྟོབས་ནུས་
པའི་བདག་ཉིད་ཅན་ཕྱག་ན་རྡོ་རྗེ། ཤེས་རབ་ཀྱི་ལྷ་མཆོག་འཕགས་པ་འཇམ་
པའི་དབྱངས་གསུམ་ལ་བྱ་རུང་། གླིང་སྒྲུང་ནང་གཙོ་བོ་གོང་གསལ་གྱི་ཡོན་
ཏན་རྣམས་ཡོངས་སུ་རྫོགས་པའི་གེ་སར་སྐྱེས་མཆོག་དམ་པ་རིགས་གསུམ་་་
མགོན་པོར་བཀུར་བའི་ཚུལ་ལ་བྱ་སྟེ། 《གླིང་སྒྲུང་》ལས། “དཔོན་ལྷ་སྲས་
ཇོ་རུ་རིན་པོ་ཆེ། རྗེ་རིགས་གསུམ་མགོན་པོའི་སྤྲུལ་པ་རེད། སངས་རྒྱས་
སྟོང་གི་ཕོ་ཉ་ཡིན་”ཞེས་གསལ་བས། དེ་ཡང་རིགས་གསུམ་མགོན་པོ་མཚོན་
བྱེད་དུ་“སོག་པོ་སྟག་ཁྲིད་”ཅེས་ལྡེབས་རིས་སུ་སྣང་བ་དང་གཉིས་སུ་མ་མཆིས།
ཞིབ་པར་ཞུ་ན་སོག་པོས་སྤྱན་རས་གཟིགས་དང་། སྟག་གིས་འཇམ་དབྱངས།
ལྕགས་ཐག་གིས་ཕྱག་ན་རྡོ་རྗེ་མཚོན་པར་བྱས་ནས་རི་མོ་འདི་སྒོ་སྐྱོར་གྱི་རྩིག་
ལྡེབས་སུ་བཞེངས་ནས་ཁ་ཕྱི་ཕྱོགས་ལ་གཏད་ན། གདོན་བགེགས་བར་ཆད་
དང་བཀྲ་མི་ཤིས་པའི་ཕྱོགས་ཐམས་ཅད་ཕྱིར་བཟློག་ཅིང་ནང་དུ་བཀྲ་ཤིས་བདེ་



794
རྟ་རྒྱུག་ཁྲི་གསོལ།
ལེགས་འབྱུང་སྲིད་པའི་སྔར་སྲོལ་མ་ཉམས་ད་ལྟའང་བཞུགས་ཡོད། དེ་་་་
བཞིན་《གླིང་སྒྲུང་》དར་ཁྱབ་ཆེ་བའི་འབྲོག་ཁུལ་གྱི་འབྲོག་པ་རྣམ་པས་གེ་སར་
རྒྱལ་པོ་དེ་རང་གི་བླ་ན་མེད་པའི་མགོན་པོ་རིགས་གསུམ་ལ་བཀུར་ནས་སྐྱབས་
བཅོལ་བའི་སྲོལ་ཡང་ཞིང་ཁུལ་གྱི་ “སོག་པོ་སྟག་ཁྲིད་” དང་ཕལ་ཆེར་འདྲ་་
མཚུངས་མིན་ནམ་སྙམ།
8དགྲ་ལྷའི་གོ་མཚོན་སྣ་དགུ། རྨོག་དང་ཁྲབ། མདའ་དང་
མདུང་། གྲི་དང་སྟ་རེ། ཚེ་གོས་དང་ཚེ་མདུད། ཞགས་པ་དང་དགུ་
བཅས་སོ། །
གྲི་ཡར་ཟི་མར་ཟི་དགུ་ཟི་གསུམ། དེར་“མཚོན་ཡ་ཟི་འགུ་ཟི་
ཨ་ཟི་གསུམ་” ཞེས་འབོད་པའང་མང་སྟེ། དོན་དམ་དུ་དཔའ་རྒྱ་ཚ་ཞལ་
དཀར་གྱི་གྲི་རྣོ་ཚད་ཡ་ཟི་དཀར་ཕྲན་དང༌། འཇང་གཡུ་ལྷ་བུའི་གྲི་འགུ་ཞི་གུ་
སེ་སྐྱ་རིང་། ཧོར་བཤན་པ་བུ་ཡི་གྲི་ཨ་ཟི་དུག་རལ་འབར་བ་གསུམ་ལ་ཟེར།
དེའི་སྐོར་《གླིང་སྒྲུང་》ལས། “གྲི་ཡར་ཟི་མར་ཟི་དགུ་ཟི་གསུམ། སྨན་རྒྱ་
ནག་རྒྱལ་པོའི་གྲི་རྒྱུད་ཡིན་”ཞེས་དང༌། ཡང་ན་“མཚོན་ཡ་ཟི་འགུ་ཟི་ཨ་ཟི་
གསུམ། ནག་པོ་རྒྱ་ལས་གནང་བ་ཡིན་”ཞེས་འཁོད་པར་གཟིགས་ན། གྲི་
མཚོན་དེ་རིགས་རྒྱ་ནག་ནས་བྱུང་བ་མངོན་པར་དུ་བསྟན་ཁར། “ཟི་”ཞེས་
པ་དེ་ཡང་རྒྱ་སྐད་ཟུར་ཆག་ཅིག་ཡིན་པ་མདོ་ཙམ་རྟོགས་ཐུབ།
8པེ་ཧར་རྒྱལ། པེ་ཧར་རྒྱལ་པོ་ཞེས་པ་ནི། ད་སྐབས་ལྷ་ལྡན་
ཞིང་དུ་བཞུགས་པའི་སྲུང་མ་གྲགས་ཅན་གནས་ཆུང་ཆོས་སྐྱོང་ཟེར་བ་དེ་ཡིན།
ལོ་རྒྱུས་ལྟར་ན་དེ་ཐོག་མ་ཧོར་གྱི་སྲུང་མ་ཡིན་པ་ལ་སློབ་དཔོན་པདྨ་འབྱུང་



795
མཆན་འགྲེལ།
གནས་ཀྱིས་དམ་ལ་བཏགས་ནས་བསམ་ཡས་ཀྱི་སྲུང་མར་བསྐོས་ཤིང་། ཕྱིས་
སུ་ལྷ་སར་གདན་དྲངས་སྐད་འདུག
© གླིང་རྒོད་ཁྲ་གླག་སྤྱང་གསུམ། དེར་ཞེ་རྟུལ་ཁྲ་གླག་སྤྱང་
གསུམ་ཡང་བྱ་སྟེ། སྣང་ངུ་གཡུ་རྟག་ཁྲ་ཕྲུག་དང་། འབུམ་པའི་རྩེ་རྒྱལ་གླག་
འབྲུག་དང༌། ཚ་ཞང་འདན་མ་སྤྱང་ཕྲུག་ཅེས་ཡོངས་གྲགས་སུ་སྣང་རུང་།
རྒོད་ཁྲ་དང་འདྲ་བའི་དཔའ་བོ་ཚ་ཞང་འདན་མ་བྱང་ཁྲ་དང་། གླག་དར་མ་
འདྲ་བའི་དཔའ་ཆེན་འབྲུ་སྒ་སྡེ་ཆོས་སྐྱོང་བེར་ནག ལྷོ་འཛམ་བུ་གླིང་ན་མི་ཡི་
སྤྱང་ཁུ་འདྲ་བའི་དཔའ་བོ་འགྲན་མེད་སེང་སྟག་ཨ་དོམ་ཞེས་འབོད་ནས་གླིང་
རྒོད་ཁྲ་གླག་སྤྱང་གསུམ་ལ་ངོས་འཛིན་གནང་མཁན་ཁག་གཉིས་ཡོད།
འ@གླིང་དཀར་དམ་པ་མི་བདུན། དེ་ལ་དཔའ་རྟུལ་དམ་པ་མི་
བདུན་ཡང་བྱ་སྟེ། དཔའ་མི་འགྱུར་རྒྱ་ཚ་ཞལ་དཀར་དང་གཅིག དཔའ་
འགྲན་མེད་སེང་སྟག་ཨ་དོམ་དང་གཉིས། དཔའ་ཚ་ཞང་འདན་མ་བྱང་ཁྲ་
དང་གསུམ། འབྲུ་སྒ་སྡེ་ཆོས་སྐྱོང་བེར་ནག་དང་བཞི། སྟག་རོང་ཨ་ནུ་་
གཟིག་འཕེན་དང་ལྔ་། དར་འཕེན་དུག་གི་སྡོང་པོ་དང་དྲུག དཔའ་མི་
འགྱུར་ཉ་ཚ་ཨ་བརྟན་དང་བདུན་བཅས་སོ།
འ]སངས་རྒྱས་རབས་བདུན། སངས་རྒྱས་རྣམ་པར་གཟིགས་
དང་གཅིག གཙུག་ཏོར་ཅན་དང་གཉིས། ཐམས་ཅད་སྐྱོབ་དང་གསུམ།
འཁོར་བ་འཇིགས་དང་བཞི། གསེར་ཐུབ་དང་ལྔ། འོད་སྲུངས་དང་དྲུག
ཤཱཀྱ་ ཐུབ་ དང༌ བདུན་ བཅས་ སོ། དེ་ ལའང༌ 《བསྟན་ འབར་》 ལས།
“ སངས་རྒྱས་རྣམ་གཟིགས་གཙུག་ཏོར་ཐམས་ཅད་སྐྱོབ། འཁོར་བ་འཇིགས་



796
རྟ་རྒྱུག་ཁྲི་གསོལ།
དང་གསེར་ཐུབ་འོད་སྲུངས་དང༌། ཤཱཀྱ་ཐུབ་པ་གོའུ་ཏམ་ལྷ་ཡི་ལྷ། སངས་
རྒྱས་ དཔའ་ བོ་ བདུན་ ལ་ ཕྱག་ འཚལ་ ལོ་” ཞེས་ འཁོད་ པར་ གཞིགས་ ན།
“སངས་རྒྱས་རབས་བདུན་”དང་“སངས་རྒྱས་དཔའ་བོ་བདུན་”ཞེས་པ་ཚང་
མ་དོན་གཅིག་ཡིན།
dེསེང་འབྲུག་སྟག་རྩེ་ཕོ་བྲང་། གླིང་རྗེ་གེ་སར་རྒྱལ་པོའི་ཕོ་བྲང་
ཡིན། དེ་ཡང་ཇོ་རུ་དགུང་ལོ་བདུན་གྱི་ཐོག་ཨོ་རྒྱན་པད་མའི་ལུང་བསྟན་ལ།
ལྡོང་གི་མ་ཡིག་ལས། “ས་བཟང་བོ་རྨ་ཡུལ་པད་མའི་ལུང་། དུས་བཟང་བོ་
ཤིང་སྤྲེལ་ཡར་ཚེས་ལ་”ཞེས་པའི་དོན་བཞིན། ཇོ་རུས་རྫུ་འཕྲུལ་གྱིས་སྟོད་ན་
སེང་འབྲུག་སྟག་རྩེ། བར་ན་རྒོད་ཚང་ཁ་གཡེར། སྨད་ན་ཇ་མཁར་རིང་མོ་
རྣམས་བརྩིགས་ཏེ་ཕྱི་ནང་མེད་པར་ཡོངས་སུ་གྲུབ་ཅེས་པ་རེད་ཅེས་ནང་བཤད་
སྲོལ་ཁྱབ་ཆེན་པོ་ཡོད་པར་མ་ཟད། སེང་འབྲུག་སྟག་རྩེ་ཕོ་བྲང་དངོས་སུ་ཡོད་
པའི་ངོས་འཛིན་ཡང་བྱེད་ཀྱི་ཡོད།
མཁས་དབང་བསྟན་པའི་ཉི་མ་མཆོག་གི་«སེང་འབྲུག་སྟག་རྩེ་ཕོ་བྲང་གི་
ལོ་རྒྱུས་》ནང་དེའི་སྐོར་ཞིབ་གསལ་འཁོད་འདུག དེ་ལ་“སེང་འབྲུག་སྟག་
རྩེ་”ཞེས་པ་ནི་རྫུ་འཕྲུལ་གྱིས་སེང་གེའི་ཕྲུ་གུ་མང་པོ་ལ་རྡོ་བཀལ་ནས་བརྩིགས་
ཏེ་གཉན་ཆེན་སྟག་ལྷས་ཁང་ཐོག་བཀབ་པས་ “སེང་ཕྲུག་སྟག་རྩེ་” ཞེས་་་་་་
བཏགས་པ་ཡིན་ཀྱང་། ཕྱིས་སུ་སྐད་ལ་ཟུར་ཆག་སྟེ་ “ སེང་འབྲུག་སྟག་རྩེ་”
ཞེས་བརྗོད་པ་ཡིན་པར་འདྲ་གསུངས། སྒྲུང་དཔེ་མང་པོ་ལས། རྨ་་་་་
བཟུང་དར་དཀར་གྱི་མདུད་པ་ཞེས་པའང་། གཡོན་ནས་དར་ཆུ་བབས་པ་
དང་། གཡས་ནས་ས་ནག་གི་ཆུ་གཉིས་མདུན་དུ་དར་དཀར་གྱི་མདུད་པ་
བསྣོལ་བ་ལྟ་བུར་བྱས་ནས་གསེར་ལྡན་རྨ་ལུང་ཕྱུག་མོར་བབས་པ་ལ་རྨ་ ས་་
བཟུང་དར་གྱི་མདུད་པ་ཞེས་བརྗོད་པ་འབྲེལ་ཆགས་ཤིང་དོན་ལ་དེ་ལྟར་གནས།
CITY



མཆན་འགྲེལ།
797
དེ་ལྟར་ས་བཟུང་བའི་གནས་དེར་མཁར་བཞེངས་ནས་གནས་བཅའ་བ་དཔྱོད་
ལྡན་ཀུན་གྱིས་ཤེས་ནུས་སོ། མཁས་དབང་དམུ་དགེ་བསམ་གཏན་གྱིས་ཁྲ་
གླིང་དགོན་གྱི་ཐག་ཉེ་སར་རྒྱུ་དར་གྱི་ས་ནག་ལུང་མདོ་ན་གེ་སར་གྱི་མཁར་ཤུལ་
ཡོད། རྨ་སྨད་གཡུ་ལུང་སུམ་མདོ་ཟེར་བའི་ས་དེ་དེ་རེད། མགོ་ལོག་གི་གླིང་
བླ་མ་ཆོས་རྡོར་ཡང་གླིང་གི་རྒྱུད་པ་ཡིན་གཤིས་ “གླིང་བླ་མ་”ཞེས་འབོད་ཅེས་
པའི་གསུང་འདི་དག་ཚད་མར་འཛིན་རིགས་སོ།
སྒྲུང་དཔེ་དང་མཁས་པ་རྣམས་ཀྱིས་གསུངས་པའི་རྒྱུ་དར་གྱི་ས་ནག་ལུང་
མདོ་ཞེས་པ་དེ་ད་ལྟའི་ས་བཅད་ཀྱི་ངོས་འཛིན་ལྟར་ན། མགོ་ལོག་ཁུལ་དར་
ལག་རྫོང་གི་ཁོངས་སུ་གཏོགས་ཤིང་། དར་ལག་རྫོང་ནས་ལེ་དབར་བཅོ་ལྔ་
ཙམ་དང་། ཁྲ་གླིང་དགོན་པ་ནས་ལེ་དབར་བཅུ་ཙམ་གྱི་ས་ན་ཕོ་བྲང་གི་ཤུལ་
གསལ་པོར་ཡོད་པ་མ་ཟད། ཁྲ་གླིང་དགོན་པའི་བླ་མ་བསྟན་ཉི་མཆོག་གིས་
གོང་རིམ་པས་ཆོག་མཆན་གནང་བའི་ཡི་གེ་ལྟར། སྤྱི་ལོ་1991ལོར་སྔར་གྱི་
མཁར་ཤུལ་དུ་ཕོ་བྲང་སེང་འབྲུག་སྟག་རྩེ་གསར་བཞེངས་ཀྱི་འགོ་བརྩམས་ཤིང་།
སྤྱི་ལོ་1996ལོར་ཡོངས་སུ་གྲུབ་ནས་འགྲུབ་སྟོན་ཡང་རྒྱ་ཆེན་པོ་མཛད་ཡོད་པ་
རེད། ནང་རྟེན་ལའང་གླིང་གེ་སར་རྒྱལ་པོ་གཙོ་མཛད་པའི་དཔའ་རྟུལ་སུམ་
ཅུ་དང་གླིང་གི་འབྲུག་མོ་དང་ནེའུ་ཆུང་ལ་སོགས་ཀྱི་ཟངས་སྐུ་དང་འབག་སྐུ་
རིན་ཐང་ཅན་མང་པོ་བཞེངས་ཡོད། དེ་ཡང་ལོ་རེའི་གླང་ཟླ་བའི་ཚེས་་་་་
10ཉིན་གེ་སར་འཁྲུངས་སྐར་ལ་རྗེས་དྲན་བྱེད་པའི་ཉི་མར་ཐག་བཅད་ནས་ད་
ལྟ་གླང་ཟླའི་ཚེས་10ལ་གེ་སར་ཕོ་བྲང་སེང་འབྲུག་སྟག་རྩེ་ནས་འཛམ་གླིང་སྤྱི་
བསང་གཏོང་རྒྱུའི་གོམས་སྲོལ་ཞིག་ཆགས་ཡོད་པ་རེད།
སྟེ།
1མགུལ་ལྷ་བཅུ་གསུམ། དེར་རྗེ་ཡི་མགུལ་ལྷ་བཅུ་གསུམ་ཡང་བྱ་
ཞིབ་པར་བརྗོད་ན་འདི་ལྟ་སྟེ། ཇོ་བོ་འཆིམས་ལྷ་དང༌། ཇོ་བོ་ངོས་



798
རྟ་རྒྱུག་ཁྲི་གསོལ།
གསུམ། ཇོ་བོ་གཡའ་སྤང་། ཇོ་བོ་ཁུག་ལྷ། འོ་དེ་གུང་རྒྱལ། ཡར་ལྷ་
ཤམ་པོ། གཉན་ཆེན་ཐང་ལྷ། རྨ་ཆེན་སྤོམ་ར། སྒྱོགས་ཆེན་ལྡོང་ར། །
སྒོམ་པོ་ལྷ་རྗེ། ཞོག་ལྷ་རྒྱུག་པོ། ཇོ་བོ་གཡུ་རྒྱལ། ཤེའུ་ཁ་རག་དང་བཅས་
པའི་གནས་རི་བཅུ་གསུམ་ལ་བྱའོ། །
1. སྲིད་པ་ཆགས་པའི་ལྷ་དགུ། དེ་ཡང་སྟོད་མངའ་རིས་སྐོར་
གསུམ། བར་དབུས་གཙང་རུ་བཞི། སྨད་མདོ་ཁམས་སྒང་དྲུག་ཏུ་གནས་
པའི་བོད་ཀྱི་གཞི་བདག་ཆེན་པོ་དགུ་སྟེ། ངག་རྒྱུན་ལ་འོ་དེ་གུང་རྒྱལ་ལ་བུ་
བརྒྱུད་བྱུང་བ་ནི། ཡར་ལྷ་ཤམ་པོ་དང༌། གཉན་ཆེན་ཐང་ལྷ། རྨ་ཆེན་
སྤོམ་ར། སྒྱོགས་ཆེན་ལྡོང་ར། སྒམ་པོ་ལྷ་རྗེ། ཞོག་ལྷ་རྒྱུག་པོ། ཇོ་བོ་
གཡུལ་རྒྱལ། ཤེའུ་ཁ་རག་བཅས་བརྒྱད་ཀྱི་སྟེང་དུ་དེ་དག་གི་ཕ་འོ་དེ་གུང་
རྒྱལ་བསྣན་པ་ལས་སྲིད་པ་ཆགས་པའི་ལྷ་དགུ་བྱུང་བར་གྲགས།
1)རྐྱང་རྒོད་འཕེར་བ། མགོན་པོ་འོད་དཔག་མེད་ཀྱི་སྤྲུལ་པར་
གྲགས་ཤིང་ཤེས་པ་མི་ཡི་རང་གཤིས་ཅན་གྱི་རྟ་མཆོག་ལྷ་ཡི་གཡང་རྟ་“རྐྱང་
རྒོད་འཕེར་བ་”ཞེས་པ་ནི་མ་འགོག་བཟའ་ལྷ་མོས་རྟ་མཆོག་ཁྱུ་ཡི་དབུས་ནས་
ཟིན་ཏེ་ལྷ་སྲས་ཇོ་རུར་ཕུལ་བའི་ཆིབས་རྟ་མི་སྐད་གོ་ལ་རྫུ་འཕྲུལ་གྱིས་ཕྱུག་ཅིང་
ཐང་ཆད་རྒྱུ་མེད་པ་ཞིག་ཡིན། རྟ་དེར་ཡོན་ཏན་དང་མཐུ་ནུས་ཅི་འདྲ་ཡོད་
པའི་སྐོར་གླིང་རྗེས་བྱང་ཀླུ་བཙན་རྒྱལ་པོ་བཏུལ་སྐབས་ཀྱི་ཚུལ་ལ་གཟིགས་ན་
མདོ་ཙམ་ཤེས་ཐུབ། 《རྟ་རྒྱུག་རྒྱལ་འཇོག་»གི་ནང་ལྷ་རྟ་རང་ནས་ཕུལ་བའི་
གླུའི་ནང༌། “ང་འདྲ་ང་ངོ་ལོས་དགོངས་ཏེ། ། ཕྱི་ལ་གྱི་(ཟི་)ལིང་རྟ་ཡི་
ཚུལ། །ནང་ན་སངས་རྒྱས་དགོངས་པ་དངོས། ། ཅང་ཤེས་རྟ་ཡི་རྒྱལ་པོ་་་་
དང༌། ། གཉིས་སུ་མེད་པའི་རྐྱང་རྒོད་ཡིན། ། རྐྱང་ནི་སྤུ་མདོག་རྐྱང་དམར་་



མཆན་འགྲེལ།
799
ཡིན། ། པདྨ་རཱ་གའི་མདོག་ཅན་ཡིན། ། སངས་རྒྱས་སྣང་མཐའི་སྐུ་མདོག་་་་
མདངས། ། རྒོད་ནི་ནམ་མཁའི་རྒོད་ལྟར་ལྡིང་། །ངལ་ཐུབ་མེད་པའི་རྒོད་པོ་
ཡིན། །” ཞེས་གསལ་བ་ལས་ལེགས་པར་རྟོགས་ཐུབ། འོན་ཀྱང་སྒྲུང་དཔེ་
པར་མ་མི་འདྲ་བའི་ནང་ལ་ལའི་སྐབས་སུ་“རྐྱང་རྒོད་འཕེར་བ་” དང་། ལ་
ལའི་སྐབས་སུ་ “རྐྱང་རྒོད་གཡེར་པ་” ཞེས་མཇུག་གི་ཡིག་འབྲུ་གཉིས་ལ་འབྲི་
སྲོལ་མི་འདྲ་བ་ཁག་འགའ་ཞིག་སྣང་བས་《གླིང་སྒྲུང་གཅེས་བཏུས་»ཀྱི་སྐབས་
སུ་མཁས་དབང་སྣ་འཛོམས་ཀྱི་ཚོགས་འདུའི་དགོངས་འཆར་ལྟར་“རྐྱང་རྒོད་
འཕེར་བ་” ཞེས་གཅིག་གྱུར་བཟོས་ཡོད། ཁོ་བོའི་བསམ་ཚུལ་བྱས་ན་་་་་་་
“གཡེར་པོ་”དང་“འཕེར་བ་”ཞེས་པ་ནི་“གཡས་པ་”ཞེས་པའི་ཚིག་འབྲུ་དེ་
“གཡེར་པོ་”འམ་“འཕེར་པོ་”ཞེས་པར་འབྲི་ནོར་ཤོར་ནས་རིམ་པས་མ་དག་
རྒྱུན་འབྱམས་སུ་སོང་བ་མིན་ནམ་སྙམ། གང་ལགས་ཤེ་ན། “གཡེར་”དང་
“འཕེར་”གཉིས་ལ་འབྲུ་འགྲེལ་གནང་སྐབས་ “རྒོད་པོའི་” དོན་ལ་འཇུག་པ་
ལས་གོ་དོན་གཞན་པ་མེད་པ་ལྟ་བུ་ཞིག་སྣང་བས། དེ་ལྟར་ན་“རྐྱང་རྒོད་”
ཅེས་པ་ལའང་དེ་དོན་ཡོད་པས་ཟློས་སྐྱོན་དུ་འགྲོ་ངེས་ལགས། བྱས་ན་“རྐྱང་
རྒོད་གཡས་པ་”ཞེས་བརྗོད་དོན་གང་ཡིན་ནམ་ཞེ་ན། དེ་ཡང་གཙང་པ་བའི་
ངག་རྒྱུན་ལ་གེ་སར་ནོར་བུ་དགྲ་འདུལ་གྱི་ཆིབས་རྟ་དེའི་ཕྱག་གཡས་པ་དཀར་
པོ་ཡིན་པས་ན་བསྡུས་མིང་ལ་དེ་ལྟར་ཐོགས་ཟེར་སྲོལ་ཡང་ཡོད།
0ིགེ་སར། དེ་ཡང་གངས་ཅན་དཔའ་བོའི་ལོ་རྒྱུས་རྣམ་པར་གསལ་
བའི་སྙན་རྩོམ་རིང་མོ་《གླིང་སྒྲུང་»ཞེས་པའི་ནང་བརྗོད་པར་བྱ་བའི་མི་སྣ་གཙོ་
བོ་ཡོངས་གྲགས་སུ་གེ་སར་ནོར་བུ་དགྲ་འདུལ་ཞེས་པར་བྱ་རུང་“གེ་སར་”ཞེས་
པར་འབྲུ་འགྲེལ་བྱེད་སྐབས་ལ་ལ་བས་མེ་ཏོག་གི་གེ་སར་དུ་གསུང་ཞིང༌། ལ་
ལ་བས་གཞན་གྱི་སྐད་རང་སྐད་ལ་སྒྲ་གཡར་བྱས་པ་ཡིན་ཟེར་བ་ལ་ སོགས་་



800
རྟ་རྒྱུག་ཁྲི་གསོལ།
གསུང་སྟངས་མི་འདྲ་བ་མང་པོ་ཡོད། འོན་ཀྱང་《གླིང་སྒྲུང་》ནང་གསལ་
བའི་“ཁྲོ་ཐུང་ཁྲོ་མ་ཐུང་ན། གེ་སར་གེ་མི་སར་”ཞེས་པའི་གཏམ་དཔེ་དེར་
ཕྲ་མོའི་བློ་ཡིས་ཞིབ་པར་བརྟག་ན། “གེ་སར་” ཞེས་པར་གཡུལ་ལས་རྣམ་
པར་རྒྱལ་ཞིང་བློ་རིག་གེ་སར་བའམ་དཔའ་ངར་འགྲན་ཟླ་དང་བྲལ་བའི་དོན་
ཡོད་པས་རང་སྐད་ཁོ་ན་ཡིན་པ་མ་ཟད། དེ་ལྟར་འགྲེལ་ན་སྐྱེ་བོ་དམ་པ་དེ་ལྷ་
ཡུལ་དུ་བཞུགས་རིང༌། ལྷ་སྲས་ “བུ་ཏོག་དཀར་པོ་” ཞེས་གསོལ་བ་དང་།
མི་ཡུལ་ལ་བྱོན་ནས་ཐོག་མའི་དུས་སུ་གཅེན་པོ་རྒྱ་ཚ་ཞལ་དཀར་མཆོག་ནས་
“ཇོ་རུ་”ཞེས་མཚན་གསོལ་ཞིང་དགུང་ལོ་བཅུ་གསུམ་ཐོག་རྟ་རྒྱུག་ལ་བཞུགས་
ནས་ཕྱོགས་ལས་རྣམ་པར་རྒྱལ་བས་ན། སྐབས་དེའི་གནས་ཚུལ་ལ་གཞིགས་
ཏེ་ཆེ་རྟགས་སམ་བསྟོད་པའི་ཚུལ་དུ་“གེ་སར་ནོར་བུ་དགྲ་འདུལ་” ཞེས་པའི་
མཚན་བཟང་པོ་གསོལ་ལོ་ཞེས་པའི་ངག་རྒྱུན་དང་ཡོངས་སུ་མཐུན་པ་ཞིག་ཡིན།
གཞན་ཡང་ཁོང་ལ་ “ སེང་ཆེན་རྒྱལ་པོ་” དང་“འཛམ་གླིང་སེང་ཆེན་ནོར་བུ་
དགྲ་འདུལ།” “ཇོ་སྐྱིད་ཡིད་བཞིན་ནོར་བུ་” ཞེས་པ་ལ་སོགས་ཀྱི་མཛེས་
མིང་གཞན་པའང་དུ་མ་ཡོད། །
ཕ་སེང་བློན་དང་མ་འགོག་བཟའི་སྲས་ཀྱི་ཚུལ་དུ་བྱོན་པའི་སྐྱེ་བོ་དམ་པ་
དེ་ནི་བོད་པ་རྣམས་སྐྱབས་གནས་བཅོལ་སའི་མགོན་པོ་དང་། གསོལ་ནས་
བསྟེན་པར་བྱ་བའི་དགྲ་ལྷ། གཞི་བདག་ལྟ་བུའི་རྟེན་ནམ་གཟུགས་བརྙན་
ཐུན་མོང་མིན་པ་ཞིག་ཡིན་པ་《གླིང་སྒྲུང་》ལས། “སྟེང་དག་པ་ལྷ་ནས་་
བབས་པའི་ལྷ་ཚངས་པ་དཀར་པོའི་ཐུགས་སྲས། བར་ཆེ་བཙན་གཉན་ནས་
བསྐོས་པའི་གཉན་གེར་མཛོ་ཆེན་པོའི་མཆེད་ཟླ། འོག་མ་དྲོས་ཀླུ་ལས་ཆད་
པའི་ཀླུ་མི་མགོན་དཀར་པོའི་ཚ་བོ། དཀར་ཕྱོགས་སངས་རྒྱས་ཀྱི་བསྟན་་་་
འཛིན། ནག་ཕྱོགས་བདུད་ཀྱི་ཁ་གནོན། འཕགས་པ་རིགས་གསུམ་མགོན་
པོ་དང་དཔལ་ཨོ་རྒྱན་ཆེན་པོའི་སྤྲུལ་པ། གླིང་སྐྱེས་མཆོག་སེང་ཆེན་ནོར་བུ་



མཆན་འགྲེལ།
801
དགྲ་འདུལ་”ཞེས་བརྗོད་པ་ཇི་བཞིན་ཁོང་ལ་མགོན་པོ་སངས་རྒྱས་ཐམས་ཅད་
ཀྱི་ཡོན་ཏན་ཡོངས་སུ་རྫོགས་ལ་ལྷ་ཀླུ་གཉན་གསུམ་གྱི་མཐུ་ནུས་མ་ལུས་མཆིས་
པ་རྒྱུ་མཚན་དུ་དྲངས་ནས་གླིང་སྒྲུང་དར་ཁྱབ་ཆེ་བའི་ས་ཁུལ་དུ་ལམ་སྟོན་གྱི་བླ་
མ་དང༌། སྐྱབས་བཅོལ་གྱི་མགོན་པོ། དགྲ་གནོན་གྱི་དཔའ་བོ། འདུམ་
གཅོད་ཀྱི་ཁྲིམས་དཔོན་ལྟ་བུར་བཀུར་བཞིན་ཡོད། །
འོམཛངས་མའི་ཡོན་ཏན་བརྒྱད། བུད་མེད་བློ་གྲོས་ཅན་ནམ་
སྤྱོད་བཟང་མའི་ལུས་ལ་མཆིས་པའི་དཔལ་ཡོན་ནམ་ཡོན་ཏན་ཁག་བརྒྱད་ལ་བྱ་
སྟེ། དེ་ཡང་སྐྱེས་པ་མེད་ཀྱང་ཉོན་མོངས་ཀྱི་དབང་དུ་མི་འགྲོ་བ་དང་གཅིག་
ཁྱིམ་ཐབ་ལ་སྙིང་ཉེ་བ་དང་གཉིས། བུ་མང་དུ་བཙའ་བ་དང་གསུམ། ལུས་
ཚུགས་ཐུབ་པ་དང་བཞི། སྨྲ་བ་ཉུང་བ་དང་ལྔ། སེམས་དྲང་བ་དང་དྲུག་
ཕྱི་ཐག་རིང་བ་དང་བདུན། ལས་ལ་ཡང་ཞིང་ལག་འབྲས་གཙང་བ་དང་་ ་
བརྒྱུད་བཅས་སོ།
18ནོར་བུ་ཆ་བདུན། ཆོས་ཀྱི་རྣམ་གྲངས་ལས། རྒྱལ་པོའི་རྣ་ཆ།
བཙུན་མོའི་རྣ་ཆ། བསེ་རུའི་རྭ། བྱུ་རུའི་སྡོང་པོ། གླང་ཆེན་གྱི་མཆེ་བ།
བློན་ པོའི་ རྣ་ ཆ། ནོར་ བུ་ མིག་ གསུམ་ མོ་ བཅས་ བདུན་ དུ་ གསུང༌ རུང་།
《གླིང་སྒྲུང་》ནང་བསྟན་བྱ་གཙོ་བོ་གསེར་དང་། དངུལ། བཻཌཱུརྱ། སྤུག་
རྡོའི་སྙིང་པོ། ཤེལ། མུ་ཏིག་དམར་པོ་བཅས་བོད་པའི་འཚོ་བ་དང་འབྲེལ་
ཆེ་བའི་རིན་ཆེན་སྣ་བདུན་ལ་ཟེར། །
09 གླིང་དཀར་དྭངས་སྨན་མཆེད་བདུན། སྐྱ་ལོ་ཚང་གི་སེང་
ལྕམ་འབྲུག་མོ་དང་གཅིག སྔོ་ལོ་ཚང་གི་ནེའུ་ཆུང་དང་གཉིས། གྲོ་ལོ་ཚང་



802
རྟ་རྒྱུག་ཁྲི་གསོལ།
གི་པད་དཀར་ལྷ་མཛེས་དང་གསུམ། སྤྱི་དཔོན་གྱི་བུ་མོ་གཡུ་སྒྲོན་དང་བཞི།
ཚ་ཞང་གི་བུ་མོ་མཛེས་སྒྲོན་དང་ལྔ། ཡ་ ཐའི་བུ་མོ་གསེར་མཚོ་དང་དྲུག
སྟག་རོང་གི་ཁྲོ་མོ་འཚོ་དང་བདུན་བཅས་སོ།
2འཛམ་གླིང་གནས་མཆོག་རི་བཞི། རྒྱ་གར་གྱི་སྤོས་རི་ངད་
ལྡན་དང་གཅིག རྒྱ་ནག་གི་རི་བོ་རྩེ་ལྔ་དང་གཉིས། རོང་གི་ཁ་བ་དཀར་པོ་
དང་གསུམ། སྟོད་ཀྱི་གངས་དཀར་ཏི་སི་དང་བཞི་བཅས་སོ།
2Dབོད་ཀྱི་རི་ཆེན་རྣམ་བཞི། དེ་ཡང་ལྷ་སར་མཆིས་པའི་ལྕགས་པོ་
རི་དང་གཅིག ལྷོ་ཁ་བསམ་ཡས་སུ་ཡོད་པའི་ཧས་པོ་རི་དང་གཉིས། ལྷ་
སའི་ལྷོ་ནུབ་མཚམས་སུ་ཡོད་པའི་ཆུ་བོ་རི་དང་གསུམ། གཙང་ལྕགས་འདམ་
ཡུལ་ན་བཞུགས་པའི་ཕུང་པོ་རི་བོ་ཆེ་དང་བཞི་བཅས་སོ།
22སྤྱི་བསང་། དེ་ཡང་བསང་མཆོད་ཀྱི་རིགས་ཤིག་སྟེ། སྤྱིར་ན་
ལྷ་ཤིང་ཤུག་པ་དང་སྨན་ཤིང་སྣ་ཚོགས་གཙོ་བོར་བྱས་ཐོག འབྲུ་སྣ་དང་ཇ།
དཀར་གསུམ་མངར་གསུམ་སོགས་ཀྱི་དུད་པར་“མེ་རླུང་ཆུ་” གསུམ་གྱི་དྲི་མ་
སྦྱངས། རྒྱ་ཆེ་ཞིང་དྲི་ཞིམ་པ། འདོད་པའི་ཡོན་ཏན་ལྔ་དང་ལྡན་པར་བྱིན་
གྱིས་བརླབས་ནས་ཡུལ་ལྷ་གཞི་བདག་གཙོ་བོར་བྱས་ཏེ་མཆོད་པའི་བྱེད་སྒོ་ཞིག་
སྟེ། དེ་ལ་སྤྱི་བསང་ཞེས་ཡུལ་སྡེ་མང་པོར་འདུས་ནས་བསང་མཆོད་བྱེད་པ་
དང་། རི་བསང་ཞེས་རྟ་པ་བརྒྱ་ཚོ་དུ་མས་རླུང་རྟ་དང་བསང་རྫས། ཤིང་གི་
བཟོས་པའི་མདའ་གྲི་མདུང་ལ་སོགས་ཐོགས་ཏེ་ལྷ་རིའི་རྩེར་བྱོན་ནས་བསང་
དུད་ གཏོང་བ་དང་ཆབས་སྦྲགས་ སུ་ ལྷ་ཀླུ་ཡུལ་ལྷ་གཞི་བདག་ལ་བསྔོ་ཞིང་།
ཡུལ་ཁམས་བདེ་སྐྱིད་དར་ཞིང་རྒྱས་པའི་ཤིས་པ་བརྗོད་པར་ཟེར། གཞན་



མཆན་འགྲེལ།
803
ཡང་སྒེར་བསང་ཞེས་དུད་ཚང་རང་རང་གི་བསང་སྟེགས་ཐོག་རྒྱུན་པར་གཏོང་
བའི་བསང་དང༌། དུས་སྟོན། བག་སྟོན། ཁང་གསོལ་སོགས་ཀྱི་སྐབས་སུ་
གཏོང་བའི་ལྷ་བསང་། གཞི་རྒྱ་ཆེ་བའི་འཛམ་གླིང་སྤྱི་བསང་ལ་སོགས་པའི་
རྣམ་གྲངས་གང་ཡང་ཡོད།



804
མཇུག་བྱང་།
《གླིང་སྒྲུང་གཅེས་བཏུས་》དེབ་གཉིས་པ་《 རྟ་རྒྱུག་ཁྲི་གསོལ་》ཞེས་པ་ནི་
《གླིང་སྒྲུང་གཅེས་བཏུས་》ལེགས་སྒྲིག་བྱེད་པའི་སྤྱི་ཡོངས་ཀྱི་བསམ་བཀོད་
དང་གཞི་རྩའི་བླང་བྱ་ལྟར་སྒྲུང་མཁན་གྲགས་པ་ལགས་ཀྱི་《 འཁྲུངས་ གླིང་》
དང་། སྤྱི་ལོ་1981ལོའི་ཟླ་3པར་ཀན་སུའུ་མི་རིགས་དཔེ་སྐྲུན་ཁང་ནས་པར་
དུ་བསྐྲུན་པའི་《རྟ་རྒྱུག་རྒྱལ་འཇོག་》ཅེས་པའི་སྒྲུང་དཔེ་ཁག་གཉིས་རྨང་གཞིར་
འཛིན་ཁར། སྤྱི་ལོ་1980ལོའི་ཟླ་9པར་ཀན་སུའུ་མི་དམངས་དཔེ་སྐྲུན་ཁང་
ནས་པར་དུ་བསྐྲུན་པའི་《འཛམ་གླིང་སྤྱི་བསང་》ལ་སོགས་ཀྱི་ནང་དོན་འབའ་
ཞིག་ཁ་གསབ་ཀྱི་ཚུལ་དུ་བསྣན་ནས་ལེགས་པར་བསྒྲིགས་པས། འདིར་པེ་
ཅིན་མི་རིགས་དཔེ་སྐྲུན་ཁང་དང་། ཀན་སུའུ་ མི་ རིགས་ དཔེ་སྐྲུན་ཁང་།
ཀན་སུའུ་མི་དམངས་དཔེ་སྐྲུན་ཁང་ལ་སོགས་པའི་འབྲེལ་ཡོད་སྡེ་ཚན་ལ་སྙིང་
ཐག་པ་ནས་ཐུགས་རྗེ་ཆེ་ཞུ་རྒྱུ་ཡིན།
《གླིང་སྒྲུང་གཅེས་བཏུས་》ལེགས་སྒྲིག་པར་སྐྲུན་བྱེད་རྒྱུ་དེ་ནི་རིག་གཞུང་
གི་ཚད་མཐོན་པོ་དགོས་ལ་སྒྲིག་དཀའ་བའི་ལས་ཀ་གལ་ཆེན་ཞིག་ཡིན་ཞིང་།
ཆབ་སྲིད་དང་རིག་གཞུང་གང་གི་ཐད་ལའང་དོན་སྙིང་ཧ་ཅང་ཆེན་པོ་ལྡན་ཡོད།
དེས་ན་གླིང་སྒྲུང་གཅེས་བཏུས་དེའི་ཆབ་སྲིད་དང་རིག་གཞུང་གཉིས་ཀའི་སྤུས་
ཚད་འགན་ལེན་ཡོང་ཕྱིར། ཀྲུང་གོའི་སྤྱི་ཚོགས་ཚན་རིག་ཁང་གི་དབུ་ཁྲིད་
རྣམ་པའི་བཀའ་འཁྲོལ་ལྟར་ལེགས་སྒྲིག་ཚོ་ཆུང་ནས་དགའ་ཞིང་གུས་པའི་་



མཇུག་བྱང་།
805
མཁས་དབང་ང་ཕོད་ངག་དབང་འཇིགས་མེད་མཆོག་དང༌། ཨ་ལགས་གུང་
ཐང་ཚང་བསྟན་པའི་དབང་ཕྱུག དུང་དཀར་བློ་བཟང་འཕྲིན་ལས་དང་་
བཅས་པའི་མཁས་པ་རྣམས་བློ་འདོན་པར་གདན་འདྲེན་ཞུས་པའི་རྗེས་《གླིང་
སྒྲུང་གཅེས་བཏུས་》དེ་ཇུས་འགོད་དང་རྣམ་གྲངས་བཀའ་བསྐོར་སྙན་འབུལ་
བྱེད་པའི་ཐོག་མའི་ལས་ཀ་དང་ཞིབ་ཕྲའི་ལེགས་སྒྲིག་གི་ལས་ཀའི་ནང་ཁོང་རྣམ་
པས་རིན་ཐང་གཞལ་དུ་བྲལ་བའི་བློ་འདོན་གྱི་བཀའ་སློབ་དུ་མ་བསྩལ་ཁར་བླ་
ན་མེད་པའི་རྒྱབ་སྐྱོར་དང་ཐུགས་ཁུར་ཆེ་བཞེས་མཛད་པར་ཟོལ་མེད་རྣམ་པར་
དག་པའི་ཤིས་པ་འབུལ་རྒྱུ་ཡིན།
ལེགས་སྒྲིག་དང་པར་སྐྲུན་གྱི་ལས་ཀ་ཚང་མ་ལམ་ལྷོང་དུ་རྒྱུགས་ནས་
《གླིང་སྒྲུང་གཅེས་བཏུས་》ཀྱི་ཐོག་མའི་འབྲས་བུ་དོན་ལ་སྨིན་པའི་བཀྲ་ཤིས་
དུས་འདིར་དང་ཐོག་རྒྱལ་ཡོངས་སྲིད་གྲོས་ཀྱི་ཀྲུའུ་ཞི་སྐུ་གཞོན་ང་ཕོད་ངག་
དབང་འཇིགས་མེད་མཆོག་ལ་ཐུགས་དབུས་ནས་བཀའ་དྲིན་ཆེ་ཞུ་བ་དང་་་་
སྦྲགས་བླ་ན་མེད་པའི་གུས་དུད་ཞུ་རྒྱུ་ཡིན།
ཡིད་ཕམ་ལ་སེམས་སྐྱོ་དགོས་པ་ཞིག་ལ། གླིང་སྒྲུང་གི་ལས་ཀར་སྔ་ཕྱི་
བར་གསུམ་དུ་ཐུགས་ཁུར་དང་རྒྱབ་སྐྱོར་ཆེན་པོ་གནང་མཁན་གུང་ཐང་ཚང་
བསྟན་པའི་དབང་ཕྱུག་དང་དུང་དཀར་བློ་བཟང་འཕྲིན་ལས་དམ་པ་མཆོག་
གཉིས་སྔ་རྗེས་སུ་སྐུ་ཞིང་ལ་བྱོན་ནས་རྣམ་གཉིས་ཀྱིས་གཙིགས་ཆེར་འཛིན་པའི་
《གླིང་སྒྲུང་གཅེས་བཏུས་》ཀྱི་མཛེས་པར་ཡོངས་སུ་གཟིགས་པའི་ཁོམ་པ་མ་བྱུང་
བ་རེད། དེ་ནི་ང་ཚོ་ཚང་མའི་བློ་འགྱོད་ཆེ་ཤོས་ཤིག་ཡིན། དེར་བརྟེན་གོ་
སྐབས་འདི་དང་བསྟུན་ནས་ང་ཚོས་དམ་པ་རྣམ་གཉིས་ལ་མྱ་ངན་གྱི་སྨོན་ལམ་
དང་བཅས་པར་སེམས་གཏིང་ནས་དྲན་གསོ་ཞུ་རྒྱུ་ཡིན། །
ལེགས་སྒྲིག་པར་སྐྲུན་གྱི་ལས་ཀར་རིགས་པའི་གཞུང་ལུགས་ཐོག་ནས་



806
རྟ་རྒྱུག་ཁྲི་གསོལ།
ཁྲིད་སྟོན་བྱེད་ཤུགས་ཇེ་ཆེར་གཏོང་ཆེད། སྤྱི་ལོ་1999ལོར་སྤྱི་ཚོགས་ཚན་
རིག་ཁང་གི་ཞིབ་འཇུག་པ་ཡང་དབྱིས་(f» S)མཆོག་ནས་ཐུགས་འགན་བཞེས་
ཤིང་ལང་དབྱིན་($ g)དང༌། པེ་ཀེན་ཧྲེང་། (*##) ཧུའུ་ཐེན། (Eg#)
ཝང་ཡའོ། (E#) རྟ་མགྲིན་དབང་འབུམ། ཁྲེན་ཆིན་དབྱིན་($ཆོ#)ལ་
སོགས་རིག་གཞུང་གི་ཚན་ཁག་མི་འདྲ་བའི་མཁས་དབང་རྣམས་ལས་གྲུབ་པའི་
མཁས་པའི་ཚོ་ཆུང་བཙུགས་ནས་ལེགས་སྒྲིག་པར་སྐྲུན་གྱི་ལས་ཀར་ཁྱོན་ཡོངས་
ནས་ཁྲིད་སྟོན་གནང་བ་རེད། །
དེ་དང་དུས་མཚུངས་སུ་འཇམ་དཔལ་རྒྱ་མཚོ་དང་གཅོད་པ་དོན་གྲུབ་
གཉིས་འགོ་འཛིན་རྒན་གཞོན་དང༌། མི་འགྱུར་དང་། བསྟན་འཛིན་ཕུན་
ཚོགས། རེབ་གོང་རྡོ་རྗེ་མཁར་བཅས་ལས་གྲུབ་པའི་ཞུ་དག་ཚོ་ཆུང་བཙུགས་
ནས་གཅེས་བཏུས་འདིར་འགོ་ནས་མཇུག་བར་དག་བཅོས་གཏན་འཁེལ་བྱེད་
པའི་འགན་ཡོངས་སུ་ཁུར་ཏེ་གཞན་གྱིས་བཏོན་པའི་དགོངས་འཆར་ཡང་དག་
རྣམ་ཉམས་ལེན་དང་བཅས་པར་《 རྟ་རྒྱུག་ཁྲི་གསོལ་》ཞེས་པའི་《གླིང་སྒྲུང་
གཅེས་བཏུས་》དེབ་གཉིས་པ་དེར་ཁྱོན་ཡོངས་ནས་དག་བཅོས་ལན་མང་ཞུས་
པའི་ཁར། གང་ཅིའི་ ཐད་ཀྱི་ཉམས་མྱོང་བསྡུ་ལེན་བྱས་ནས་ཕྱར་བ་གྲུ་་་་
འདེགས་ངང་རྒྱལ་ཁབ་རིམ་པའི་ལེགས་སྒྲིག་པར་སྐྲུན་གྱི་ལས་འགན་རླབས་པོ་
ཆེ་འདི་ལེགས་གྲུབ་ཡོང་ཕྱིར་གཅེས་བཏུས་ལེགས་སྒྲིག་ཚོ་ཆུང་གིས་སྤྱི་ལོ་་་་
1996ལོ་ནས་1998ལོའི་བར་གྱི་ལོ་གསུམ་རིང་བསྟུད་མར་ལེགས་སྒྲིག་བྱེད་
སྟངས་སྐོར་གྱི་ཚོགས་འདུ་ཐེངས་གསུམ་འཚོགས་ཤིང་། སྤྱི་ལོ་1998ལོའི་ཟླ་
1པོར་དངོས་སུ་ལེགས་སྒྲིག་བྱས་པའི་ཐོག་མའི་མ་དཔེ་པར་དུ་བསྐྲུན་ནས་གཞི་
རྒྱ་ཆེ་བའི་བསམ་འཆར་བསྡུ་ལེན་བྱས་པ་མ་ཟད། སྤྱི་ལོ་1999ལོའི་ཟླ་་་་
10པར་རྒྱལ་ཡོངས་ཀྱི་མཁས་དབང་འདུ་འཛོམས་ཀྱི་ཞུ་དག་ཚོགས་འདུ་་་་་



མཇུག་བྱང་།
807
འཚོགས་ཏེ་རྒྱལ་ཡོངས་ཀྱི་རང་བཞིན་ལྡན་པའི་མཁས་པ་རྣམས་ཀྱི་དགོངས་
འཆར་བསྡུ་ལེན་བྱས་པའི་རྨང་གཞིའི་ཐོག་ལོ་ངོ་གཅིག་ཉེ་བའི་དུས་ཚོད་ནང་
གྲོས་སྡུར་ནན་ཏན་དང་བཟོ་བཅོས་ཡང་ཡང་བྱས་ནས་བརྩམས་ཆོས་བླ་ན་མེད་
པ་དེའི་དོན་གྱི་སྙིང་བཅུད་ཉམས་མེད་གསོན་པོར་བསྟན་ཐུབ་པའི་ངལ་བ་་
བཟོད་མེད་སྤྱད་ཅིང་། སྤྱི་ལོ་2000ལོའི་ཟླ་7པར་མཁས་པའི་ཚོ་ཆུང་གི་་
ཚོགས་འདུ་འཚོགས་ཏེ་གཟིགས་ཞིབ་གནང་མཐར། 《གླིང་སྒྲུང་གཅེས་་་་
བཏུས་»ཀྱི་དེབ་གཉིས་པ་སྟེ། 《རྟ་རྒྱུག་ཁྲི་གསོལ་》ཞེས་པ་དངོས་སུ་ལེགས་
གྲུབ་བྱུང་ནས་ཀུན་གྱི་མདུན་སར་སྤྱན་འབུལ་ཞུ་ཐུབ་པ་བྱུང་བས། ལེགས་
སྒྲིག་པར་སྐྲུན་དང་དག་བཅོས་ཞུ་དག་གི་ལས་ཀར་ཞུགས་མཁན་མཁས་པ་
རྣམས་དང་། ལས་ཀ་དེར་སྔ་ཕྱི་བར་གསུམ་དུ་ཐུགས་ཁུར་དང་རྒྱབ་སྐྱོར་
གནང་མཁན་རིམ་པ་ཁག་གི་དབུ་ཁྲིད་མི་དྲག་རྣམས་དང་གྲོགས་པོ་རྣམས་ལ་
སྙིང་ཐག་པ་ནས་ཐུགས་རྗེ་ཆེ་ཞུ་རྒྱུ་ཡིན།
གཅེས་བཏུས་དེབ་གཉིས་པ་དེ་ལེགས་པར་སྒྲིག་མཁན་འཇམ་དཔལ་རྒྱ་
མཚོ་དང་བསྟན་འཛིན་ཕུན་ཚོགས་ཡིན་ཞིང་། ཞུས་ནས་གཏན་ལ་ཕབ་་་
མཁན་འཇམ་དཔལ་རྒྱ་མཚོ་དང་མི་འགྱུར་ཡིན། །
གཞན་ཡང་《གླིང་སྒྲུང་གཅེས་བཏུས་》ལེགས་སྒྲིག་དང་པར་སྐྲུན་བྱེད་
པའི་ལས་ཀ་ནི་ད་ལྟ་འགོ་ཚུགས་པ་ཙམ་ཡིན་པ་མ་ཟད། བྱས་པ་ལས་བྱེད་རྒྱུ་
མང་བས་རྒྱ་ཆེའི་ཀློག་པ་པོ་རྣམས་དང་། རིམ་པ་ཁག་གི་དབུ་ཁྲིད་རྣམ་པ།
མཁས་དབང་རྣམ་པ། སྤྱི་ཚོགས་ཀྱི་མི་དྲག་རྣམ་པ་བཅས་ཀྱིས་མུ་མཐུད་ང་
ཚོའི་ལས་ཀར་ཐུགས་ཁུར་རྒྱབ་སྐྱོར་དང་རོགས་རམ་ཁྲིད་སྟོན་གནང་ནས་གླིང་
སྒྲུང་གཅེས་བཏུས་ལེགས་སྒྲིག་པར་སྐྲུན་གྱི་ལས་ཀ་དེ་འགོ་ཡོད་ལ་མཇུག་ཡོད་
པའི་ངང་ལེགས་གྲུབ་ཡོང་བའི་ལྷག་བསམ་འདུན་པ་དང་བཅས་མཇུག་བསྡུ་



808
རྟ་རྒྱུག་ཁྲི་གསོལ།
བའི་གཏམ་གྱི་རྫོགས་མཚམས་སུ།
སྨྲས་པ།
གངས་ཅན་ཕྱི་རབས་པ་ལ་ལག་རྗེས་ཙམ། །
འཇོག་སླད་ཉིན་མཚན་དབྱེར་མེད་དཀའ་སྤྱད་ཀྱིས། །
ལེགས་པར་བསྒྲིགས་པའི་གླིང་སྒྲུང་གཅེས་བཏུས་འདི། །
བོད་ཀྱི་རིག་གནས་དར་བའི་རྒྱུར་གྱུར་ཅིག ། །
《གླིང་སྒྲུང་གཅེས་བཏུས་》ལེགས་སྒྲིག་ཚོ་ཆུང་ནས་ཟླ་ཚེས་བཟང་པོར་སྦྱར།
2000. 09. 30



གཙོ་སྒྲིག་པ།
འཇམ་དཔལ་རྒྱ་མཚོ།
E :
རྩོམ་སྒྲིག་འགན་འཁུར་པ། ངག་དབང་ཕུན་ཚོགས།
#/fཀྵ ##. gr[ HEE#
མཛེས་ཆ་ཇུས་འགོད་པ། ཀརྨ་རྡོ་རྗེ་ཚེ་རིང་།
# uit;
ཊྛཚུ
རྟ་རྒྱུག་ཁྲི་གསོལ།
འཇམ་དཔལ་རྒྱ་མཚོ་དང་བསྟན་འཛིན་ཕུན་ཚོགས་ཀྱིས་བསྒྲིགས།
མི་རིགས་དཔེ་སྐྲུན་ཁང་གིས་བསྐྲུན་ཞིང་འགྲེམས་སྤེལ་བྱས།
（པེ་ཅིན་ཧོ་ཕིང་ལི་བྱང་ལམ་ཨང་14པ། སྦྲག་ཨང་100013
ཁ་པར་ཨང་གྲངས་84234411-6511)
མི་རིགས་དཔེ་སྐྲུན་ཁང་གི་སྐུལ་འོད་པར་སྒྲིག་ཁང་ནས་པར་བསྒྲིགས།
ཏི་ཞིན་པར་ཁང་ནས་པར་བཏབ།
2000ལོའི་ཟླ་11པར་པར་གཞི་དང་པོ་བསྒྲིགས།
2000ལོའི་ཟླ་11པར་པེ་ཅིན་དུ་པར་ཐེངས་དང་པོ་བརྒྱབ།
དེབ་ཚད་850X1168 1/32 དཔར་ཤོག་25. 625
དཔར་གྲངས་0001-3000 དེབ་རེར་སྒོར་39. 00



图书在版编目(CIP)数据
赛马称王:藏文/降边嘉措,单增平措编.北京:
民族出版社,2000.11
(格萨尔精选本)
ISBN 7-105-04107-2
1.赛... 1.0降...2单,..藏族一英雄史诗一
中国一藏语 V.1222.7
中国版本图书馆 CIP 数据核字(2000)第46993号
民族出版社出版发行
(北京市和平里北街14号 邮编100013)
民族出版社微机照排 迪鑫印刷厂印刷
各地新华书店经销
2000年11月第1版 2000年11月北京第1次印刷
开本:850×1168 1/32 印张 25.625
印数:0001-3000 册 定价:39.00 元
该书如有印装质量问题,请与本社发行部联系退换
(总编室电话:64212794;发行部电话:64211734)
